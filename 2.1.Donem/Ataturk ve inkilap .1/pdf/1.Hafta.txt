I. İNKILAP VE KONU İLE İLGİLİ DİĞER KAVRAMLAR
1. İnkılâp
Bir devletin sahip olduğu siyasi, sosyal, askeri alanlardaki kurumlarının devlet eliyle, makul ve ölçülü metotlarla köklü bir biçimde değiştirilerek yenileştirilmesidir.
İnkılâp yapmak bir ihtiyaçtan doğar. Devletin işlemeyen, aksayan kurum ya da uygulamalar karşısında aldığı bir tedbirdirBir yenilik hareketinin İnkılâp olabilmesi için; 
•	Kökten bir değişiklik olması gerekir.
•	Zaman içerisinde toplumun geniş kitleleri tarafından kabul görmelidir.
•	Çağdaş olmalıdır. Geriye dönük olarak yapılan köklü değişiklikler inkılâp olmaz.
2. İhtilal 
Bir devletin siyasi teşekkülünü, ülke kanunlarını dikkate almaksızın değiştirmek üzere, zor kullanılarak yapılan geniş çaplı bir hareketidir.
Çoğu zaman inkılâp terimi ile karıştırılmakla birlikte aslında farklı bir anlam taşımaktadır. İnkılâp, gelişmeye, modernleşmeye yönelik bir değişikliği ifade ettiği halde, ihtilal, mevcut düzeni ortadan kaldırmaya yönelik bir anlam taşır. 
3. Islahat (Reform) 
Batı dillerinde kullanılan Reform kelimesinin karşılığıdır. Sözlük anlamı olarak ıslah etme, düzeltme, iyileştirme anlamına gelmektedir. Geniş anlamda reform; toplumun ihtiyaçlarına cevap vermeyen kurumları, çağın ihtiyaçlarına ve şartlarına uygun olarak yeniden düzenlemektir. İnkılâpta olduğu gibi kökten bir değişiklik ihtiva etmez
4. Batılılaşma
Batı medeniyeti Yeniçağın başlarından itibaren büyük bir atılıma geçmiş ve her alanda doğu medeniyetlerini geride bırakmıştır.Doğu medeomik olaniyetlerinin batı medeniyetini yakalamak adına yaptıklatrı tüm yenileşme hareketi batılılaşma olarak kabul edilir.
5. Modernleşme (Çağdaşlaşma) 
İçerisinde bulunduğumuz çağa uygunluk anlamına gelir. Bu çağın en gelişmiş, en modern toplumları ile aynı düzeyde yaşamayı öngörür. 

II. OSMANLI DEVLETİ’NİN YIKILIŞI VE TÜRK İNKILÂBININ HAZIRLIK DÖNEMİ
1. Osmanlı Devleti’nin Yıkılış Nedenleri
1.1 İç Nedenler
1.1.1. Mülki İdarenin Bozulması
Osmanlı Devleti veraset usulüyle tahta geçen hükümdarlarca yönetilirdi. Hanedan üyelerinin tamamının tahtta hakkı vardır. Mevcut hükumdar kendisinden sonra gelecek hükümdarı tayin edebilirdi . Ancak hanedan üyelerinin her biri gücü ve nüfuzunabağlı olarak, sonucuna katlanmak şartıyla taht üzerinde hak iddia edebilir ve mücadelesinde başarılı olması durumunda tahta oturabilirdi. 
Fakat I. Ahmet Döneminde  bu uygulamanın yerine hanedanın en büyük erkeğinin tahta geçirilmesini öngören, “Ekberiyet’’ sistemi getirildi. Yeni sistem taht kavgalarını ve buna bağlı olarak çıkabilecek iç karışıklıkları önlemiştir. Ancak tahta geçmede yalnızca yaş faktörünün etkili olması liyakatli hükümdarların tahta çıkması önünde engel teşkil etti.
 Ayrıca Osmanlı Devletinin kuruluş döneminden itibaren uygulanan şehzadelerin sancaklara gönderilmesi anlayışı 17.yy. başlarında veraset sisteminin değiştirilmesi ile kaldırılmış, şehzadelerin sarayda tutulması, devleti yönetme kabiliyetinden uzak, deneyimsiz padişahların ülkeyi kötü yönetmelerine neden olmuştur. Merkezi yönetimdeki bu zafiyetler mülki idarenin tüm kademelerinde aksamalara yol açmış, bu bozulma da Osmanlı Devleti’ni genel bir çöküntüye götürmüştür. 
1.1.2. Toprak Sisteminin Bozulması
Osmanlı Devleti'nde toprak mülkiyeti devlete aitti.. Tımar ve zeamet toprakları küçük parçalar halinde dağıtılırdı. Toprak sistemi beraberinde iki dinamiği beslemekteydi. Birincisi ekonomi ikincisi ise Askeriye idi. Kendisine Tımar verilen kimse toprağın verimli bir şekilde ekilip biçilmesinden sorumlu idi. Tımar sahibi kişi yaptığı üretimden kendi payını alır. Kendi Tımar alanı içerisindeki tebaanın maaşlarını öder ve bulunduğu bölgenin asayişinden sorumlu olurdu. Tımar gelirleri karşılığında hâlihazırda asker bulundururdu. Devletin en güçlü olduğu dönemlerde ordunun en kalabalık kısmını Tımarlı sipahiler oluştururdu.
Başlangıçta çok iyi işleyen bu sistem XVI. yüzyılın ikinci yarısından itibaren bozulmaya başladı. Bu bozulmanın başlıca nedeni Kanuni Sultan Süleyman'ın en parlak günlerinde başlayan ve ondan sonra da bir türlü önü alınmayan enflasyondur. Bu enflasyonun en önemli sebebi Avrupa'ya taşınan kıymetli madenlerin, özellikle gümüşün Osmanlı İmparatorluğu'na da girerek piyasalarda para bolluğuna yol açmasıdır. Devletin  giderlerinin artması da bir başka etken olmuştur.
16. yüzyılın sonundan itibaren, artan giderler karşısında devlet yeni çareler aramış ve Toprak sisteminde iltizam usulüne geçilmiştir. İltizam usulüyle devlet belli bir yörenin vergi gelirini belli bir süre için bir mültezime peşin para karşılığında satıyordu. Bu şekilde toprağa sahip olan mültezimler, peşin verdikleri parayı çıkarabilmek için, gelirini satın aldığı yörenin köylüsünü sömürmeye başladı. İltizam sistemi geçici bir dönem için düşünülse de, devletin bir türlü kendisini toparlayamamasından dolayı uzun yıllar sürmüştür. 
Yeni uygulanan bu sistem uzun yıllardır oldukça iyi işleyen toprak sisteminin bozulmasıyla sonuçlanacaktır. Sonuçta devlet hem vergiden olacak hem de en önemli askeri gücünü kaybedecektir. 
1.1.3. Askeri Teşkilatın Bozulması
Osmanlı ordusu beylik döneminde yaya ve müsellem denilen atlılardan oluşan ve savaş zamanlarında toplanan bir ordusu niteliğindeydi. Devletin kurulmasından sonra ordu da yeniden teşkilatlandırılmıştır. Devlet tam anlamıyla kurulduğunda, Osmanlı kara ordusu Yeniçeri Ocağı (Kapıkulu) ve Tımarlı Sipahiler olmak üzere iki kısımdan oluşmaktadır. Toprak sisteminin bir ürünü olan Tımarlı Sipahiler ordunun en kalabalık kısmını teşkil ediyorlardı. 
Gerileme döneminden itibaren her iki askeri birlikte çağın gerektirdiği yeniliklere ayak uyduramamış, bunun sonucunda Osmanlı ordusu eski savaş gücünü yitirmiştir. Asker alımlarındaki usulsüzlükler, yeniçerilerin disiplinsiz hareketleri, savaş teknolojisi olarak Avrupa’nın gerisinde kalınması savaşlarda ordunun başarısızlığı ile sonuçlanacaktır. 
Yeniçeriler siyasete karışmaya başlamış, taht kavgalarında taraf olmuşlardır.
        Toprak sisteminin bozulmasına bağlı olarak Tımarlı sipahilerin de eski mücadele gücünün olmayışı askeri açıdan Osmanlıyı iyice zora sokmuştur. 
17.yüzyıldan itibaren gerilemeye başlayan Osmanlı Donanması da 19.yüzyılda tamamen etkisiz hale gelmiştir.
1.1.4. Eğitim Sistemindeki Bozulmalar 
Osmanlı İlmiye Teşkilatı 15. ve 16. yüzyıllarda dönemin devletlerinin eğitim sistemlerine göre oldukça ileri seviyedeydi. Osmanlı Medreseleri gerek eğitim kadrosu, gerekse programı bakımından çok zengindi. Medreseler 18. ve 19. y.y.lara gelindiğinde çok farklı bir durum almış, Avrupa’daki ilmi gelişmeleri takip edemediği gibi, önemli program değişikliğine uğrayarak sahip olduğu zenginlikleri kaybetmiştir. 
. Medreseler zamanla beşeri ilimleri bir kenara bırakmış ve sadece dini ilimlerin yapıldığı kurumlar haline gelmişlerdir. Diğer taraftan siyasetle uğraşmaya başlamaları medreseye hem itibarını hem de bağımsız hareket etme yeteneğini kaybettirmiştir. 
Medreselerin yozlaşmasının  bir diğer sebebi de ‘’beşik ulemalığı’’ sisteminin getirilmesi olmuştur. Müderrislik babadan oğla geçen bir meslek halini almıştır. Böylelikle ulemalık saltanata dönüşmüş oluyordu.
İlmiye sınıfının bu şekilde bozulması devletin işeyişi ile ilgili (hukuk, eğitim, siyaset vs.) görev alacak kadroların da yetiştirilememesi gibi bir sonucu doğuracaktır.
1.1.5. Ekonomik Yapının Bozulması
Osmanlı Devleti’nde ekonomi büyük ölçüde tarıma dayanıyordu. Uygulanan yöntemler iptidai de olsa, uygulanan toprak sistemi sayesinde iyi işlemekteydi. Ancak toprak sisteminin bozulması mali açıdan devleti önemli kayıplara uğratmıştır. Ekonomik yapının bozulması ayrıca şu sebeplere dayanmaktadır;
•	Kapitülasyon adı altında verilen ticari imtiyazlar Osmanlı Devleti aleyhinde gelişme göstermiştir. 
•	Batıdaki sanayi inkılabı karşısında Osmanlı Devleti’nin gerekli sanayi atılımlarını gerçekleştirilememesi ve Avrupa’nın gelişmiş endüstriye dayanan ekonomileri karşısında güçsüz kalmıştır.
•	Rüşvet ve suiistimallerin artması, 
•	Yapılan savaşların bir gelir kaynağı olmaktan ziyade büyük masraflara yol açması ve ödenmek zorunda kalınan tazminatlar, 
•	Yüksek enflasyon
•	Coğrafi keşifler sonucu dünya ticaret yollarının değişmesi ve Osmanlı Devleti’nin bu alanda ticari avantajlarını kaybetmesi
1.1.6. Osmanlı Toplum Yapısı ve Buna Bağlı Bozulmalar
Osmanlı Devleti çok uluslu bir yapıya sahipti. İdaresi altında değişik din ve milliyetlere mensup topluluklar yaşamaktaydı. Yakınçağda güçlenen Avrupalı devletlerin Osmanlı üzerindeki oyunlarından biride etnik yapıyı harekete geçirmek oldu. Özellikle din ve milliyetçilik unsurları çok iyi işlendi. Fransız İhtilalı’nın de etkisi ile bu topluluklar yavaş yavaş Osmanlı’dan koparıldı. İlk olarak Balkan toplulukları Osmanlıdan ayrılacak arkasından da diğer toplulukların faaliyetleri gelecektir







1.2. Dış Nedenler
1.2.1. Coğrafi Keşifler, Sanayi İnkılabı, Rönesans ve Reform Hareketleri 
Coğrafî keşifler ile Avrupalıların Hindistan ve Çin’e ulaşan yeni yollar bulması Dünyanın önemli ticaret yollarını(İpek ve baharat yolu) kontrolü altında bulunduran Osmanlı Devleti’ni ekonomik olarak olumsuz yönde etkilemiştir. Bununla birlikte Avrupalılar, keşfettiği yeni toprakları işgal etmişler ve buraların zenginliklerini sömürmüşlerdir. 
Avrupa’da önemli bir sermaye birikimi olmuştur. Sanayi inkılâbı ile seri üretime geçen Avrupa’da ham madde ve pazar bulma ihtiyacını artırmıştır. Bu da Avrupalı ülkeler arasında rekabete yol açmıştır. Ama Osmanlı bu rekabetin dışında kalmıştır. Sadece hammadde satan Osmanlı’da ülkeye para girişi olmuştur ancak bu para bolluğu beraberinde gümüşün değer kaybetmesine ve dolayısıyla enflasyonun artmasına neden olacaktır
Rönesans ile bilim ve sanatta büyük ilerleme sağlanmıştır.    Rönesans  yeniden doğuş anlamına gelmektedir. Rönesans ile birlikte Avrupa’da edebiyat, sanat ve bilim alanlarındaki bir çok fikir adamı yetişmiştir. Bu gelişmelere bağlı olarak küçük devletçikler yerini büyük ve güçlü krallıklara bırakmışlardır. 
Reform hareketleri ile de kilisenin etkinliği azalmış ve bilimsel gelişmenin önündeki bütün engeller ortadan kaldırılmıştır. Avrupa’da sanayi inkılabının önünü açan bu gelişmeler sonrasında ekonomisi güçlü devletler ortaya çıkmış ve Osmanlı ülkesini bir sömürü alanı olarak gören bu devletlerin Osmanlı üzerindeki baskıları artmıştır. 
1.2.2. Kapitülasyonların Osmanlı Devleti Üzerindeki Etkileri 
Yabancı bir ülke vatandaşının, ikamet ettiği veya ekonomik faaliyet yürüttüğü başka bir devlette, o devletin kendi vatandaşlarına tanıdığı haklardan farklı olarak elde ettiği ayrıcalığa kapitülasyon denir. Bu ayrıcalıklar ticari, ekonomik, adli, kültürel v.b olabilir. Kanuni döneminde 1535’te Fransızlara verilen kapitülasyonlar ticari imtiyazları kapsamaktaydı. Bu kapitülasyonda Osmanlı Devleti’nde ticaret yapacak olan Fransız tüccarlarının on yıl vergi vermemesi ve mallarının değeri üzerinden %3 gibi düşük bir gümrük alınması öngörülüyordu. Ne yazık ki bu imtiyazlar Kanuni dönemi ile sınırlı kalmamış, O’nun ölümünden sonra yenilenmiştir. Yenilenirken de vergi muafiyeti süresiz hale getirilmiştir. 1740’ta I.Mahmut döneminde Padişah değiştikçe yenilenmesi uygulamasından da vazgeçilmiş ve kapitülasyonlar sürekli hale gelmiştir. Avrupalı tüccarlar Fransız bayrağıyla rahatlıkla ticaret yapmışlardır. Zaten sonradan Fransızlara tanınan bu ayrıcalıklar diğer Avrupalı devletlere de verilmiştir.
Avrupa’da Sanayi İnkılâbı ile üretim maliyeti düşürülmüş, seri üretime geçilmiş, buna bağlı olarak önemli bir mal birikimi sağlanmıştır. Osmanlı Ülkesi kapitülasyonların kendilerine sağladığı avantajlarla Avrupalı tüccarlar için cazip bir pazar haline getirmiştir. Bol miktardaki bu mallar Osmanlı pazarına girince, teknolojik olarak gelişme gösterememiş Osmanlı sanayisi ve de tüccarı bundan olumsuz etkilenmiştir. Rekabet gücü olmayan bu zayıf sanayi tamamen bitme noktasına gelmiştir. 
Bundan sonraki süreçte Osmanlı yöneticileri, yerli üreticiyi korumak adına gümrük vergilerini artırmak veya kapitülasyonları tamamen kaldırmak gibi çabalar içerisinde olmuşlarsa da güçlü devletlerin baskıları karşısında bunu başaramamışlardır.
1.2.3. Fransız İhtilali’nin Osmanlı Devleti Üzerindeki Etkileri
Avrupa’da XV ve XVI. Yüzyıldan sonra ortaya çıkan ve özellikle XVIII. Yüzyılın başlarından itibaren gelişen aydınlanma hareketinin bir sonucu olarak Fransız ihtilâli gerçekleşmiştir. Orta çağın karanlık dönemlerinde devletin hakimi durumunda olan kilise, devlet ve toplum hayatına adeta ipotek koymuş özgür düşünce ve eşitlik gibi kavramların gelişmesini engellemiştir. Aydınlanma çağı ile birlikte bu düşüncelerin önem kazanması, toplum düzeninde ve devlet hayatında ilahi düzenin yerini akıl ve mantığın almasını sağladı. Mutlakıyetçi devlet yapılarının terk edilmesi ile özgürlük, yasalar karşısında eşitlik, insanların devlet yönetimine katılabilmesi gibi düşünceler yaygınlaştı.
14 Temmuz 1789’da sınıf mücadelelerinin yaşandığı ve halkın kötü yönetildiği Fransa’da İnsanlar, siyasi haklarını elde edebilme, yönetime katılabilme, kendilerini yönetecek olan kişileri belirleyebilme arayışları sonucunda Fransız İhtilali’ni gerçekleştirmişlerdir. İhtilal ile Fransız halkı kralın mutlak otoritesini kırmış, temel hak ve hürriyetlerini elde etmiştir.
Fransız İhtilali ile ortaya çıkan hürriyet, mülkiyet, güvenlik ve toplumların kendi geleceklerini kendileri belirleme, haklarının olması vs. düşünceler Osmanlı gibi çok uluslu devletleri olumsuz yönde etkileyecektir. Nitekim Fransız İhtilalinin getirdiği milliyetçilik anlayışı Osmanlı topraklarında yaşayan azınlıkları harekete geçirmiş, Osmanlı Devletini ortadan kaldırmak isteyen Avrupalı devletlerin de kışkırtmaları sonucu önce Balkanlarda ve sonra da tüm Osmanlı ülkesinde ayaklanmalar olmuştur. Bu durum devleti ekonomik yönden sarstığı gibi, siyasi açıdan da büyük devletlerin Osmanlıların iç işlerine karışmalarına yol açmıştır. 
1.2.3. Fransız İhtilali’nin Osmanlı Devleti Üzerindeki Etkileri
Avrupa’da XV ve XVI. Yüzyıldan sonra ortaya çıkan ve özellikle XVIII. Yüzyılın başlarından itibaren gelişen aydınlanma hareketinin bir sonucu olarak Fransız ihtilâli gerçekleşmiştir. Orta çağın karanlık dönemlerinde devletin hakimi durumunda olan kilise, devlet ve toplum hayatına adeta ipotek koymuş özgür düşünce ve eşitlik gibi kavramların gelişmesini engellemiştir. Aydınlanma çağı ile birlikte bu düşüncelerin önem kazanması, toplum düzeninde ve devlet hayatında ilahi düzenin yerini akıl ve mantığın almasını sağladı. Mutlakıyetçi devlet yapılarının terk edilmesi ile özgürlük, yasalar karşısında eşitlik, insanların devlet yönetimine katılabilmesi gibi düşünceler yaygınlaştı.
14 Temmuz 1789’da sınıf mücadelelerinin yaşandığı ve halkın kötü yönetildiği Fransa’da İnsanlar, siyasi haklarını elde edebilme, yönetime katılabilme, kendilerini yönetecek olan kişileri belirleyebilme arayışları sonucunda Fransız İhtilali’ni gerçekleştirmişlerdir. İhtilal ile Fransız halkı kralın mutlak otoritesini kırmış, temel hak ve hürriyetlerini elde etmiştir.
Fransız İhtilali ile ortaya çıkan hürriyet, mülkiyet, güvenlik ve toplumların kendi geleceklerini kendileri belirleme, haklarının olması vs. düşünceler ile Liberalizm ve milliyetçilik fikirleri özellikle Osmanlı gibi çok uluslu devletleri olumsuz yönde etkileyecektir. Nitekim Fransız İhtilalinin getirdiği milliyetçilik anlayışı Osmanlı topraklarında yaşayan azınlıkları harekete geçirmiş, Osmanlı Devletini ortadan kaldırmak isteyen Avrupalı devletlerin de kışkırtmaları sonucu önce Balkanlarda ve sonra da tüm Osmanlı ülkesinde ayaklanmalar olmuştur. Bu durum devleti ekonomik yönden sarstığı gibi, siyasi açıdan da büyük devletlerin Osmanlıların iç işlerine karışmalarına yol açmıştır. 
1.3. Osmanlı Devleti’nin Jeopolitik Konumu Yabancı Devletlerin Politikaları
Jeopolitik; Ekonomik, coğrafi, siyasi, kültürel vb. unsurların bir ülkenin dış politikasına etkisini inceleyen bilim dalıdır. Anadolu coğrafyası bulunduğu konum itibariyle tarih boyunca önemli bir mücadele alanı olmuştur. Anadolu, kıtalar arasındaki geçiş yollarının merkeziydi. Avrupa-Asya-Afrika kıtalarını kontrol altında tutabilecek en önemli noktada bulunmaktaydı. Akdeniz’in, Karadeniz’in, Boğazların kontrolü ve Ortadoğu’ya, Kafkaslara ulaşmadaki kolaylığı bölgenin stratejik önemini arttırmaktadır.
Tüm bu özellikleri Anadolu’yu, özellikle Avrupalı devletler için mutlak suretle ele geçirilmesi gereken bir hedef yapmıştır. Bunun sonucu olarak da Anadolu, zaman zaman Avrupalı devletlerin toplu veya tek başına saldırılarına maruz kalmıştır. Büyük devletlerin Osmanlı Devleti’ne yönelik politikalarını ayrı ayrı ele almak faydalı olacaktır. 
1.3.1. İngiltere 
 Dünyanın en büyük sömürge imparatorluğunu kurmuş olan İngiltere’nin Osmanlı politikası iki farklı dönemden oluşmaktadır. 1877-78 Osmanlı Rus Savaşına kadar olan dönemde özellikle en zengin sömürgesi olan Hindistan’ın güvenliği açısından Osmanlı Devleti’nin toprak bütünlüğünün korunmasına yönelik politikalar izlemiştir. Fransa’nın Akdeniz’deki faaliyetleri karşısında da Osmanlıdan yana tavır almışlardır. 
1877-78 Osmanlı-Rus Savaşı’nın Osmanlı Devleti tarafından kaybetmesinden sonra, İngilizlerin Osmanlı Devleti’ne yönelik politikaları tamamen değişmiştir. Zira İngilizler, Osmanlının artık bağımsızlığını koruyabilecek gücünün kalmadığına inanmış ve Kıbrıs ile Mısır’ı işgal etmiştir. Bu şekilde uzak doğudaki sömürgelerine giden yolları kontrol altında tutmaya çalışmıştır. Diğer taraftan da Osmanlı’nın topraklarının paylaşımından en büyük payı alabilmenin hesaplarını yapmıştır. Ruslar tarafından desteklenen Ermenileri kendi yanına çekmeye çalışmış ve onların İsyanlarını desteklemiştir. 
1.3.2. Rusya 
Rus Çarı I. Petro (1682-1725), dönemine kadar Rusya’nın boğazlara hakim olma isteğinin altında büyük oranda dini sebepler yatarken bu dönemden itibaren sıcak denizlere inmek, sömürge edinme yarışına katılmak ve büyük bir dünya imparatorluğu kurmak esas hedef olacaktır. Bu isteği gerçekleştirebilmesi için önündeki en büyük engel Osmanlı Devleti’dir. Osmanlı’yı saf dışı bırakıp, boğazlara hakim olmak isteyen Rus Devleti Osmanlı ile tarihi mücadelesine başlamıştır. Çarlık Rusya’sı, XVIII. yüzyıldan itibaren Osmanlı Devleti aleyhinde önemli gelişme göstermiştir. Küçük Kaynarca Antlaşması (1774) ile Osmanlı Devleti içinde yaşayan Ortodoksların hamiliğini alan Rusya’nın Anadolu üzerindeki etkinliği artı. Diğer taraftan da Balkanlarda Panslavist bir politika izleyerek oradaki Slavları yanına çekmeye çalışmıştır. 
 XIX. yüzyılda iyice zayıflayan ve Rusya’ya karşı tek başına mücadele edemeyecek duruma düşen Osmanlı Devleti, bu yüzyılda da Rusya ile çıkarları çatışan İngiltere, Fransa, Avusturya gibi ülkelerle zaman zaman işbirliğine giderek bu güçlü düşmanına karşı varlığını koruyabilmiştir. 
1.3.3. Fransa 
Osmanlı-Fransız ilişkileri 16. yüzyıldan başlamak üzere oldukça dostane bir seyir izlemiştir. Bu süreçte Fransa’yı diğer Avrupalı devletlerin baskılarından kurtaran Osmanlı olmuştur
19.Yüzyıla gelindiğinde bu ilişkilerin bozulduğu görülmektedir. Sanayi inkılâbı sonrası hızla yayılan sömürgecilik faaliyetlerinde başarısız olan ve sömürgelerini önemli ölçüde İngilizlere kaptıran Fransızlar Osmanlı topraklarına göz dikmişlerdir. Akdeniz ticaretinde söz sahibi olmak niyetinde olan Fransızlar Osmanlı’nın Kuzey Afrika topraklarına göz dikmiş. 1798 de Mısır’a saldırmış, 1830’da Cezayir’i arkasından da Tunus ve Fas’ı işgal etmiştir. Zayıf bir Osmanlı’nın varlığını çıkarları için uygun gören Fransızlar zaman zaman Rusya’ya karşı Osmanlı Devleti’ni desteklemişlerdir.


1.3.4. Avusturya-Macaristan 
Avusturya- Macaristan, Osmanlı açısından yükselme ve duraklama dönemlerinde Avrupa’daki önemli rakiplerin başında geliyordu. 1683 yılına kadar olan Osmanlı üstünlüğü bu tarihteki Viyana bozgunu ile sona ermiştir. 
Bir kara devleti olan Avusturya-Macaristan için denizlere açılmanın yolu Balkanlardan geçiyordu. Balkanlar üzerinden Ege’ye ulaşmak hedefinde olan bu devlet 1877-78 Osmanlı Rus Savaşından sonra Bosna-Hersek’i denetimine almıştır. I. Dünya Savaşı’nda aynı blokta yer aldığımız Avusturya-Macaristan savaş sonrası parçalanmıştır.
1.3.5. Almanya 
Almanya’nın Osmanlı Devleti ile doğrudan sınırı olmadığı için Osmanlı topraklarını ele geçirmek gibi bir politikası olduğu söylenemez. Almanya’nın esas rakibi İngiltere idi ve rakibini en önemli sömürgesi olan Hindistan yolunu kesmek için uğraşıyordu. Bu nedenle Osmanlı’nın toprak bütünlüğünün korunmasına yönelik politikalar yürütüyordu. Diğer büyük Avrupalı devletlerin faaliyetleri karşısında Osmanlı’ya verdiği desteğin bedeli olarak ekonomik ve siyasi çıkarlar sağlıyordu. Bağdat Demiryollarının yapımı, ordunun modernize edilmesi için verilen destekler ve ekonomik sıkıntıdaki Osmanlıya açılan krediler Türk-Alman yakınlaşmasını sağlamıştır. Nitekim I. Dünya Savaşı’nda Almanya’nın yanında yer almamızın sebeplerinden biri de bu yakınlaşmadır.
1.3.6. İtalya 
Almanya gibi siyasi birliğini geç tamamlamış olan İtalya sömürgecilik yarışında oldukça geri kalmıştı. Sanayileşmesini tamamladıktan sonra sömürge arayışına girmiş ve gözünü Osmanlı’nın Kuzey Afrika’daki topraklarında dikmiştir. Doğu Akdeniz’i kontrol altına alma hedefiyle 1911 de Trablusgarp ve Bingazi’ye girmiş hatta savaş sonrası yapılan 1912 tarihli Uşi Antlaşmasıyla Rodos ve 12 Adayı da kontrolü altına almıştır
I. Dünya Savaşı’nda başlangıçta müttefik olmamıza karşın daha sonra saf değiştirmiş ve Türk topraklarının paylaşımını öngören gizli antlaşmalara katılmıştır. 





2. Osmanlı Devleti’ni Kurtarmaya Yönelik Yenilik Hareketleri
Osmanlı Devleti’nin eski gücünü kaybetmesi, devlet düzeninin bozulması ve bunlara bağlı olarak ortaya çıkan sorunlar ülkeyi yönetenleri yeni çareler aramaya itmiştir. Özellikle XIX. yüzyılda devlet ve toplum hayatındaki aksaklıkların çok daha belirgin olarak ortaya çıkması, çeşitli alanlarda devleti ıslahatlar yapmaya itmiştir. Ancak yapılan bu yenilik hareketlerinin, toplumun ihtiyaçları doğrultusunda olmayışı, kökten değişikler ihtiva etmemesi ve bilinçli kadrolar tarafından yapılmaması, kayda değer bir sonuç alınmasını engellemiştir. Çoğunlukla kişilere bağlı düzenlemeler olarak kalmıştır. 
2.1. Tanzimat Öncesi Yapılan Islahatlar 
Bu dönemdeki yenilik hareketlerinde Avrupa’nın herhangi bir zorlayıcı etkisi olmamıştır. Tamamen yöneticilerin kötü gidişatı durdurmak adına yapmaya çalıştıkları düzenlemelerdir. Düzenlemelerin çoğunlukla askeri alanlarda olması dikkat çekicidir. 
     *1721’de Yirmisekiz Mehmed Çelebi ve oğlu Sait Efendi  Paris'e gitmiş ve görevi sırasında matbaa ile ilgilenmişlerdir. Döndüklerinde Sadrazam Damat İbrahim Paşa'nın desteğini de alan Sait Efendi ve İbrahim Müteferrika 1727 ilk Türk matbaasını kurmuşlardır. Yabancı eserlerin Türkçeye çevrilmesi için Tercüme Cemiyeti kuruldu.
*I. Mahmut döneminde Humbaracı Ocağı ile ordunun teknik eleman ihtiyacını karşılamak için Hendesehane (1734) açılmıştır.
*II. Mustafa döneminde denizcilik alanında ilerleme sağlamak açısından Mühendishane-i Bahr-i Hümayun açıldı. 
*I. Abdülhamit döneminde 1774’te sürat topçuları adında yeni bir birlik kuruldu. Ayrıca mühendis okullarında ders vermek üzere Avrupa’dan uzmanlar getirildi.
III.SelimDönemi:
Tahta çıkar çıkmaz devlet ileri gelenlerinden bir danışma meclisi (Meşveret Meclisi) oluşturmuştur. Yabancıların da içerisinde bulunduğu bu meclisin hazırladığı raporlar (layihalar) doğrultusunda 70 maddeden oluşan ve çeşitli   düzenlemeleri   içeren bir  plan  ortaya  konuldu.   Buna genel olarak   
Nizam-ı Cedit (Yeni Düzen) denildi.
 İlk kez Osmanlıda ıslahatlar bir plan dahilinde yapılmaya çalışılmıştır. Bu  düzenlemeler    doğrultusunda  1794’te   yeniçeri   ordusunun  yanında
 Nizam-ı  Cedit Ordusu kuruldu ve bu ordu için Selimiye ve Levent kışlaları yapıldı. 
1795’te Nizam-ı Cedit Ordusu’nun subay ihtiyacının karşılanması için Mühendishane-i Berr-i Hümayun (Kara Mühendishanesi) açıldı. 
 Batılı başkentlerde elçilikler oluşturuldu
 Ancak etkinliklerini kaybetme düşüncesinde olan ve yeniliklere karşı duran yeniçeriler ve ulemanın etkisiyle çıkan Kabakçı Mustafa İsyanı sonucu III. Selim hayatını kaybetti. Böylelikle geniş alanda ve planlı olarak başlatılan yenilik hareketleri engellenmiş oldu. III. Selim’in yenilikçi zihniyetini çok iyi kavramış olan II. Mahmut O’nun bıraktığı yerden ıslahat hareketlerine devam edecektir.
II.Mahmut Dönemi:
II. Mahmut tahta çıkar çıkmaz, padişah olmasında etkili olan Ayanlarla ‘’ Sened-i ittifak’’ imzaladı. İmzalanan bu İttifak ile ayanlar devlete bağlılıklarını bildiriyor, asker alımı ve vergi toplamada devlete yardımcı olmayı taahhüt ediyorlardı. Buna karşılık Ayanlar devlet nazarında resmiyet kazandı ve hukuksal olarak bulundukları bölgeleri yöneticisi oldular. 
II. Mahmut ayanların kontrolünü sağladıktan sonra Nizam-ı Cedit ordusunun yerine Sekban-ı Cedit adında yeni bir ordu kurdu. Bundan sonra Yeniçeri Ocağını itaat altına alma işine girişti. Yeniçeri Ocağında ıslahat yapılmasına dair bir hatt-ı hümayun çıkarması üzerine Haziran 1826'da Yeniçeriler ayaklandılar ve kışlalarının bulunduğu at meydanında toplandılar. II. Mahmut kışlaları topa tutarak isyanı kanlı bir şekilde bastırdı ve ardından da Yeniçeri ocağı bütünüyle kaldırıldı (Vakayı Hayriye) . 
II. Mahmut Yeniçeri ordusunun yerine Avrupa tarzında Asakir-i Mansure-i Muhammediye ordusunu kurdu. Bu ordunun başkumandanlığını yapmak için Seraskerlik makamı kuruldu. Askerlerin eğitimi için Avrupa'dan ve Mısır'dan subaylar getirtildi. Yeni orduya piyade ve süvari subaylarının yetiştirilmesi için 1834 yılında İstanbul Maçka kışlasında Mekteb-i Umumi Harbiye öğretime açıldı. 
II. Mahmut'un döneminde sağlık alanında da önemli gelişmeler olmuştur. Ordunun hekim ihtiyacını karşılamak için 1827 Tıbhane-i Amire açıldı. 1812'den beri aralıklarla devam eden veba ve kolera salgınları için 1838'de Avusturya'dan getirilen uzmanların yardımıyla İstanbul yakınlarında bir karantina merkezi kuruldu. 
İlköğretim zorunlu hale getirildi ve yurtdışına öğrenci gönderildi. Bazı okullarda Fransızca zorunlu hale getirildi. Mızıka-i hümayun ve Bando Okulu açıldı.
Devlet yönetiminde önemli bir değişiklik yapılarak, Divan Teşkilatı kaldırılarak yerine nazırlıklar (Bakanlıklar) oluşturuldu. Valiler merkez yönetimine bağlandı. Köy ve mahalle muhtarlıkları kuruldu. İlk defa pasaport ve nüfus cüzdanı uygulamasına geçildi.
II. Mahmut döneminde yapılan önemli yeniliklerden biri de kılık-kıyafet değişikliğidir. 1828'de Asakir-i Mansure-i Muhammediye askerlerine fes giydirildi. 1829’da devlet memurlarının batılı tarzda giyinmeleri sağlandı. Sarık sarmak ve cübbe giymek yalnız din adamlarına bırakıldı. Bizzat padişah sakalını keserek batılı kıyafeti ile yeniliklere öncülük yaptı.
Bu devirde haberleşme ve ulaştırma sahalarında da önemli gelişmeler yaşandı. 1831'de İstanbul'da ilk Türk resmi gazetesi olan Takvim-i Vekayi çıkarılmaya başlandığı gibi, 1834'de de Üsküdar'dan İzmit'e kadar ilk posta yolu hizmete kondu.
Yeni kurulan ordunun insan ve vergi kaynaklarını tespit için Anadolu ve Rumeli'deki erkek nüfusun sayımı yapıldı. Böylece Hıristiyan ve İslam erkek sayısı ortaya çıkarıldı. Nüfus sayımı ile birlikte mülk yazımı da yapıldı
2.2. Tanzimat Dönemi Yenilik Hareketleri
2.2.1. Gülhane Hattı Hümayunu
Tarihimizde Tanzimat-ı Hayriye adıyla tanınan bu devir Türk yenileşme tarihinde bir dönüm noktasıdır. Bu dönemde Osmanlı İmparatorluğu, Ortaçağa ait bir devlet sisteminden, hukuki manada yeni çağdaş bir devlet teşkilatına doğru ilk adımını atmaya teşebbüs eder. Reform gayretlerinin başlangıcından Tanzimat'a kadar, bir asrı aşan zaman zarfında çalışmalar önemli ölçüde askeri  alana yöneltilmiş, burada da bütün gailelerin ağırlık merkezini teşkil eden yeniçerilerin ıslahı veya lağvı ile uğraşılmıştır. Ordu meselesi bir dereceye kadar halledildikten sonradır ki, reform temayülleri ancak diğer sahalara yöneltilebilmiştir.
II. Mahmut'un son yıllarında hazırlanan bu ferman Sultan Abdulmecid döneminde yürürlüğe girdi. Gülhane Hatt-ı Hümayunu Padişahın onayı ile 3 Kasım 1839 Pazar günü Mustafa Reşit Paşa tarafından okundu. Sultan Abdülmecid fermanın okunuşunda hazır bulunmak üzere Gülhane meydanına bakan kasra gelmiş ve merasimi buradan takip etmiştir.
Ferman ana hatları ile şunların sağlamasını ön görüyordu: 
1-	Hangi din, millete mensup olursa olsun, Osmanlı memleketlerinde yaşayan bütün teb'a can, ırz ve namus garantisine sahip olacaktır.
2-	Herkes mülkiyet hakkına sahip bulunacak ve bu hak ferdin lehine olarak devlet tarafından müdafaa edilecektir.
3-	Vergiler için belli ve adil nispetler tayin edilecek, vergi mükellefiyeti eşit olacaktır.
4-	Askerlik hizmeti için belli bir süre ve her yerin nüfusu nispetinde mükellefiyet konulacaktır. Yeni düzenlemeden "millet-i saire"de istisnasız olarak yararlanacaktır.
5-	Suç işlediği iddia olunanlar hakkında tahkikat açık olarak yapılacak ve bunlar alenen muhakeme edilecektir.
6-	Kimse hakkında mahkemenin kararı (hükmü) olmadan idam cezası tatbik olunmayacaktır.
7-	Mahkum olanların varisleri, veraset hakkından mahrum edilmeyeceklerdir.
8-	Bütün bunlar hakkında çeşitli din ve milletlerden olan tebaa'ya eşitlik tanınacaktır.
2.2.6. 1856 Islahat Fermanı 
Kırım Savaşı'ndan sonra imzalanan Paris Barış Kongresi'nde (30 Mart 1856) Eflak ve Boğdan'ın özerkliği kabul edilmekle beraber; Avrupa devletleri, sözde Osmanlı Devleti'nin toprak bütünlüğünü de güvence altına alıyorlardı. Ayrıca, İmparatorluğun Avrupa camiasına girmesi ve Avrupa genel hukukundan, yani Devletler Umumi Hukukundan yararlanmasını sağlıyorlar ve Padişah'a Osmanlı Devleti'nin Avrupa'nın dengesi için gerekli olduğunu, bu sebeple ülkesinde reform yolunda sağlam adımlar atmasını tavsiye ediyorlardı. Padişah da Paris Kongresi'nden önce 18 Şubat 1856'da Islahat Fermanı'nı ilan etti ve bunu Avrupa devletlerine iletti. Islahat Fermanı, Tanzimat Fermanı hükümlerini teyit ve tekrar etmekle beraber, bunları daha da genişletmiş bulunuyordu. Fermanda en çok göze çarpan hükümler şunlardı: 

-	Gayrimüslimler askeri ve sivil bütün okullara girme hakkını elde edecekler ve kendi okullarını açarak devlet memuru olabileceklerdi.
-	Müslümanlarla gayrimüslimler veya gayrimüslimlerin kendi aralarındaki ceza ve ticaret davalarının "muhtelif divanlarda" (ki bunlar laik mahkeme olacaktır) görülmesi ve bunlar için ceza, ticaret ve usul kanunlarının hazırlanması, 
-	Müslüman olmayanların da askerlik hizmetiyle yükümlü olması; fakat "bedel" vererek askerlikten kaçınmak imkanının tanınması, 
-	Yerli mevzuata uymak şartıyla yabancılara gayrimenkul edinme hakkının tanınmasıydı.
-	Islahat Fermanı'nda iltizam usulünün son bulması, maaşların muntazam ödenmesi, rüşvetle mücadele gibi Tanzimat Fermanı'nda bulunan hükümleri de teyit etmişti. Ayrıca devletin bütçe yapmasını öngören yasanın da uygulanması kabul ediliyordu.
-	Müslüman olmayanların da cemaat kurumlarında öngörüyordu.

Batı devletlerinin müdahaleleri sonucu ilan edilen ve Osmanlı topraklarındaki gayrimüslimleri Batı medeniyetine kazanmayı öngören bu ferman, gayrimüslimler lehine içerdiği kararlardan ötürü Müslüman topluluk tarafından hoş karşılanmadı. 









Meşrutiyet Dönemi 
Meşrutiyet veya Anayasal Monarşi, hükümdarın yetkilerinin anayasa ve halkoyuyla seçilen meclis tarafından kısıtlandığı yönetim biçimine denir. Meşrutiyet, bir hükümdarın başkanlığı altında parlamento yönetimine dayanan hükümet biçimidir.
2.3.1. Birinci Meşrutiyet (1876)
Tanzimat Döneminde Avrupa ile yakın ilişkiler kurul¬muştu. Bu ilişkiler çerçevesinde Avrupa’ya öğrenciler gönderildi. Avrupa ülkelerini gören, onların dillerini konu¬şan ve Osmanlı Devleti hakkındaki görüşlerini öğre¬nen birçok kişi yetişti. "Genç Osmanlılar’’ (Genç Türkler, Jön Türkler) adını alan bu kişiler, Tanzimat hareketlerinin ülkeyi kurtaracağı¬na inanmıyorlardı. Başlarında da Namık Kemal, Ziya Paşa, Mithat Paşa ve Hüseyin Avni Paşa gibi kişiler vardı.
Genç Osmanlılar, devrin padişahı Abdülaziz'i tahttan indirmeye karar verdiler. Balkan bunalımının ortaya çıktığı bir sırada Abdülaziz tahttan indirilerek V. Murat padişahlığa getirildi (1876). V. Murat'ın ra¬hatsızlığının devam etmesi üzerine Meşrutiyet yöne¬timine kabul edeceğini açıklayan II. Abdülhamit padi¬şah yapıldı (1876).
II. Abdülhamit padişah olunca, Mithat Paşa'yı kendisine sadrazam yaptı. Mithat Paşa'nın başkanlı¬ğında toplanan bir encümen Kanun-u Esasi'yi hazır¬ladı. İstanbul Konferansı'nın Balkan bunalımını gö¬rüşmek için toplandığı gün, Meşrutiyet ilân edildi (23 Aralık 1876).
Kanun-u Esasi'nin Özellikleri
•	119 maddeden oluşan 1876 Kanun-u Esasi'si Bel¬çika Anayasasından esinlenilerek hazırlanmıştır.
•	Anayasada kişi özgürlüğü, din özgürlüğü, basın özgürlüğü, her türlü ortaklık kurma hakkı, öğretim ve öğrenim özgürlüğü, mülkiyet hakkı, konut doku-nulmazlığı, dilekçe hakkı, Osmanlıların yasal eşitli¬ği, vergi eşitliği gibi temel haklar düzenlenmiştir.
•	Yürütme gücü başında padişahın bulunduğu nazır¬lardan meydana gelen Heyet-i Vekile'ye (Bakanlar Kurulu) aittir.
•	Yasama görevi; Ayan Meclisi ile Mebusan Meclisi'ne verilmiştir.
•	Ayan Meclisi'nin üyeleri padişah tarafından ölünce¬ye kadar tayin edilebilecekti. Mebusan Meclisi'nin üyeleri elli bin Osmanlı'nın seçeceği milletvekille¬rinden meydana gelecekti. Milletvekilleri dört yılda bir seçilecekti.
•	Kanun teklifini sadece hükümet yapabilecekti. Meclis açmak ve kapamak yetkisi padişaha aitti.
•	Hükümet, meclise değil Padişaha karşı sorumlu¬dur.
•	Padişah, devlet emniyetini bozduğu gerekçesi ile ve bir polis araştırması sonucu istediğini sürgüne gönderebilir.
Yorum: 
•	1876 yılında ilan edilen Kanun-u Esasi, Türk tarihi¬nin ilk anayasasıdır.
•	Tarihimizde ilk defa 20 Mart 1877'de açılan Meclis, 28 Haziran 1877'ye kadar devam etti. 1878 yılı Ocak ayında açılan ikinci Meclis, 14 Şubat 1878'de tatil edilmiştir.
•	l. Meşrutiyetle Osmanlı tarihinde ilk defa halk, pa¬dişahın yanında yönetime ortak oldu.
•	Halk ilk defa seçme-seçilme ve temsil hakkını kul¬landı.
•	Devlet   idaresinin   otoriter  bir  şekilde   yapılması  ge¬rektiğine   inanan Sultan II. Abdülhamit, Osmanlı-Rus savaşını ileri sürerek 14 Şubat 1878 tarihinde Meclisi süresiz tatil etti. Osmanlı ülkesi bundan sonra, 1908 yılında II. Meşrutiyetin ilanına kadar, II. Abdülhamit'in idaresi altında   yaşadı.
2.3.2. II. Meşrutiyet (1908)
II. Abdülhamit'in ülke yönetimine tek başına ege¬men olması üzerine İttihat ve Terakki Cemiyeti kurul¬du (1889). Yurt içinde ve dışında genişleyen cemiyet, Jön Türklerin Paris grubunu da içine aldı. II. Abdülhamit dönemi gelişmeleri ve İttihat ve terakki cemiyetinin faaliyetlerini ileriki konularda tekrar ele alacağız.
İttihat ve Terakki'nin amacı 1876 Kanun-u Esasi'nin (Anayasasının) yürürlüğe koyulmasını, Os¬manlı Meclis-i Mebusan'ın açılmasını sağlamaktı. Cemiyet, 1908'de Rumeli'de büyük bir silahlı ayak¬lanma hareketine girişti. Ayaklanma bastırılamadığı gibi 23 Temmuz 1908'de, Manastır, Selanik ve Ru¬meli'de hürriyet ilân edilmiş, bunun sonucu olarak II. Abdülhamit, Kanun-u Esasi'yi yürürlüğe koymuştur.
Böylece 1908 yılından itibaren  II. Meşrutiyet dö¬nemi başlamıştır. Ancak yeni kurulan rejim içte ve dışta bir takım olaylarla karşılaştı. Bulgaristan bağım¬sızlığını ilân  ederken  Avusturya,  Bosna - Hersek'i  ül¬kesine   kattığını, Girit’te  Yunanistan'a katıldığını açık¬ladı. Balkanlardaki bu bunalımlar sırasında ortaya çı-kan hürriyet ortamına karşı 31 Mart (13 Nisan 1909) olayı meydana geldi. 31 Mart olayı  üzerine, Selanik ve Edirne'deki birlikler  "Hareket Ordusu" adıyla İstan¬bul'a yürüdü. Hareket Ordusu, isyanı bastırdı ve ar¬dından II. Abdülhamit tahttan indirilerek, yerine V. Mehmet Reşat getirildi.

1909'dan itibaren İttihat ve Terakki yönetime ege¬men oldu. Türkçülük politikası izleyen İttihatçılar, XIX. yüzyılın sonlarından itibaren Osmanlı Devleti'ne yakınlaşan Almanya ile dostça ilişkiler kurdular.








3. Osmanlı Devletinde Son Dönem Fikir Hareketleri
 Osmanlı Devleti’ni düştüğü bunalımlı süreçten kurtarmak adına son dönemlerde yapılan ıslahatlardan beklenen sonuçlar alınamamıştır. 19. yüzyılın ikinci yarısı ve 20. yüzyılın başlarında Osmanlı İmparatorluğu'nda, Osmanlıcılık, İslamcılık, Batıcılık, Türkçülük, ana başlıkları altında toplanabilecek fikir akımları görülür. Bu akımların temsilcilerinin ortak noktası; İmparatorluğu içinde bulunduğu durumdan kurtarmak ve eski görkemli günlerdeki durumuna getirmektir. 
3.1. Osmanlıcılık
Osmanlıcılık, Osmanlı İmparatorluğu içindeki tüm etnik grupların üzerinde bir "Osmanlılık" duygusu yaratmak ve bu duyguya paralel olarak bir "Osmanlı Milleti" ortaya çıkarmaya yönelik fikir akımıdır. Asıl olan bütün tebaanın kendisini Osmanlı hissetmesi ve Osmanlı Devleti'nin menfaatleri doğrultusunda hareket etmesidir. Bu düşüncenin savunulmaya başlandığı Tanzimat döneminde, İmparatorluk içindeki değişik etnik grupların Batı devletlerinin desteğini alarak bağımsızlığa yöneldikleri göz önüne alınırsa; Osmanlıcılık fikrini ileri süren devlet adamlarının bu yolla iç çekişmeleri yavaşlatmak ve dış baskıları da hafifletmeye çalıştıkları görülecektir. Osmanlı’dan koparak bağımsız devletler kuran toplulukların bütünleşme noktaları milli kimlikleri olmuştur. Şayet bu fikir akımı tutarsa ve özellikle gayrimüslim tebaa kendini Osmanlı olarak görürse devletin dağılmasının da önüne geçilecektir.
Bir Osmanlı milleti oluşturma politikası Sultan II. Mahmut'un "Ben tebaamın Müslüman olanını camide, Hristiyan olanını kilisede, Yahudi olanını havrada fark ederim. Aralarında başka bir fark yoktur. Cümlesi hakkındaki muhabbet ve adaletim kavidir ve hepsi gerçek evladımdır." diyordu. 
Osmanlıcılık fikrinin esas gelişimi dönemi Tanzimat'tan sonradır. Ancak. Osmanlıcılık  fikrinin ana programı şu şekilde özetlenebilir: Bütün Osmanlılar hukuken eşittir. Hukuk ve hürriyetleri teminat altına alınır. Bütün Osmanlı vatandaşları vatan sevgisi ile birleştirilir.
Balkan Savaşları’nın çıkması bu fikir akımının sonu olmuştur. Tek millet hedefine ulaşılamadığı görülmüştür.


3.2. İslâmcılık 
İslamiyet, Osmanlı İmparatorluğu'nun kuruluşundan başlamak üzere belirleyici bir etkiye sahip olmuştur. Fakat "İslamcılık" adıyla ortaya çıkan düşünce akımının amacı ve işlevi çok farklıdır.
Bir düşünce akımı kimliğiyle İslamcılığın tam olarak ne zaman başladığını söylemek mümkün değildir. İslamcılık, yoğun olarak II. Abdülhamid döneminde kendisi ve rakipleri tarafından tartışılmaya başlandı. II. Abdülhamid, İslamcılık politikasıyla hem Balkanlardaki "Panslavizm”i etkisiz duruma sokmak, hem de içeride siyasal rakiplerinin halk içindeki gücünü kırmak istiyordu
İslamcılara göre, Osmanlı İmparatorluğu'nda bir çöküş durumu vardı. Bunun sebebi, Batıcıların ileri sürdüğü gibi İslamiyet'ten kaynaklanmıyordu. Çünkü aslında İslamiyet bilime ve yeniliklere açık bir dindir. Demokrasi, meşruti rejim ve en geniş özgürlükler İslamiyet'in özünde vardır. Bu yüzden İslamcılar meşrutiyete karşı değillerdir. Ancak, rejimin memleket şartlarına uydurulması taraftarıdırlar.
İslamcılar, Batı'nın Osmanlı Devleti'nden ileride olduğunu kabul etmişlerdi. Bu yüzden Batı'nın teknik ilericiliğinin alınmasının şart olduğunu savundular. Buna karşılık ahlak ve maneviyat bakımından zayıf olduğunu ileri sürüp Batı taklitçiliğine karşı çıktılar. 
Milletlerarası politika alanında Batı'nın Osmanlı İmparatorluğu ve diğer Müslüman ülkelere uyguladığı zorba politikaları engellemenin tek yolu olarak "İttihad-ı İslam"ı görürler. Ancak böyle bir birleşmenin kısa sürede başarılmasının mümkün olmadığını da bilirler. 
Sonuç olarak, İslamcılık akımı Osmanlı İmparatorluğu'nun, bu metotla önce kendi birliğini ardından bütün İslam dünyasının kurtuluşunu İslamcı rönesans formülüne bağlamıştı. Bu memleketlerin yeniden kalkınmaları ve yükselmeleri ancak ve ancak İslamlaşmakla mümkündü. 
3.3. Türkçülük
Türkçülük diğer akımlara oranla daha geç ortaya çıkmasına karşılık Milli Mücadele'nin başarıya ulaştırılması ve Cumhuriyetin örgütlenmesinde rol oynayan en önemli akımdır.
Özellikle Balkan Savaşı'ndan sonra Osmanlıcılık akımının başarısız olmasıyla ortaya çıkan Türkçülük akımının amacını genel hatları ile şu şekilde özetlemek mümkündür: Osmanlı bayrağı altında bilinçsiz bir şekilde yaşayan Türkleri milli bir duygu ile bilinçlendirmek, milliyetini idrak ettirmek. Türk milletini İslam dünyasının kuvvetli bir unsuru olarak yeniden ayağa kaldırmak. Aynı zamanda sarsılmış olan Osmanlı Saltanatı'nın dayanaklarını yeniden kuvvetlendirmek. Yeniliklere açık olmak, batılılaşmak ve modernleşmek temel hedeflerdendir. Ancak milli kimlikten taviz vermeden ve batı taklitçiliğine girmeden bir gelişmeyi öngörmektedir. Bu yüzden, Batılılaşmanın ilk şartı olarak millet haline gelmek ilkesi görülmüştür. Bu aşamadan sonra, Türk milletini Batı medeniyeti camiası içinde durmadan ilerleyen, hiçbir milletten geri kalmayan bir seviyeye yükseltmektir. Bu noktada Batı medeniyetine dahil olmak, milletlerarası hayat içinde yaşamaktır. Milli hüviyetinden ve şahsiyetinden taviz vermek değildir.
Bütün bunların gerçekleştirilmesinden sonra Türkçülük akımının son amacı; "Asya'da dağınık olarak yaşayan Türk illerini Osmanlı bayrağının gölgesinde toplayarak büyük ve kuvvetli bir "İLHANLIK" teşkil etmektir(Turancılık). Büyük Türk devletini kurmaktır.
Turancılık düşüncesi her ne kadar gerçekleşmemişse de fikir akımları içerisinde başarıya ulaşan tek akım Osmanlıcılık olmuştur.
3.4. Garbcılık (Batıcılık)
Bu fikrin temelini ıslahat faaliyetlerinin başlangıcı ile bütünleştirmek mümkündür. Batının sosyal, siyasî, ekonomik ve felsefî görüşlerinin alınması anlayışıdır. I. Meşrutiyet'e gelinceye kadar Batılaşma hareketinin önderleri genellikle ülkeyi yöneten padişahlar olmuştur. 
I. Meşrutiyet, Batılılaşma hareketlerinde bir dönüm noktasını teşkil eder. Bu akımın etrafında toplananlar, fikirlerini çoğunlukla "İçtihad" dergisinde yazarlardı. Ancak, Batıcıların da kendi aralarında tam bir fikir birliği içinde oldukları söylenemez. Meşrutiyet yalnızca devletin siyasi yapısında bir değişiklik meydana getirmiştir. Aynı değişikliği sosyal, ekonomik ve kültürel hayatta görmemiz mümkün değildir
Batıcılara göre Osmanlı Devleti'nin en büyük problemi Batılı olmamaktan kaynaklanmaktadır. Dolayısı ile tek kuruluş yolu vardır o da bu yüzyılın fikir ve ihtiyaçlarına uygun medeniî bir devlet ve millet halini almaktır.
Bu fikrin önder isimleri arasında Abdullah Cevdet ve Celal Nuri sayılabilir. Ancak Osmanlı Devleti açısından bu akım basit batı taklitçilikten öteye gidememiş, batının bilimsel ve teknik gelişmelerinden yararlanılamamıştır. Türkiye Cumhuriyeti’nin kurulması ile birlikte tekrar hızlanan batılılaşma faaliyetleri için bir tecrübe olacaktır.
3.5. Adem-i Merkeziyetçilik 
Bu akıma göre, merkezi hükümetin yetkilerini azaltılması ve imparatorluk içinde çeşitli unsurların yönetime katılmasının arttırılması ileri sürülüyordu. Bu akımın savunucusu Prens Sabahattin idi. Bu akım ile liberal bir ekonomi modeli önerilmiştir.










III. 20. YÜZYIL BAŞIND
A OSMANLI DEVLETİ’NİN PARÇALANMA SÜRECİNE GİRMESİ
1. İttihat ve Terakki Partisi'nin Yönetimi
Osmanlı İmparatorluğu'nu 1876-1909 yılları ara¬sında II. Abdülhamit yönetmiştir. Tanzimat fermanı¬nın açtığı dönemde temel hak ve özgürlüklere kavuş-mak, demokratik bir yönetime sahip olmak yolunda, sayısı çok az olan aydınlar arasında bir özlem belir¬mişti. II. Abdülhamit tahta çıkar çıkmaz tarihimizin ilk anayasasını ilân etti (Kanun-i Esasi). Böylece l. Meş¬rutiyet devri açıldı. Ama bir süre sonra, kendi yetkile¬rine hiç bir sınırlama getirmemesine rağmen, anaya¬sayı çeşitli sebeplerden dolayı uygulamadı. Bu da, ona karşı bir direnmenin doğmasına yol açtı.
II. Abdülhamit  disiplinli bir yönetim uygulamakla birlikte ülkenin her yerinde çok değişik okullar açıl¬mıştı. Bu okullarda şüphesiz çok sayıda aydın insan yetişmişti. Bu aydınlar padişahla bir mücadelenin içi¬ne girdiler. Sonunda II. Abdülhamit 1908'de parlamentoyu toplayacağını ilân etti. (II. Meşrutiyet). Bir süre sonra Meşrutiyet Rejimi'ne karşı ayaklanma çık¬mış 31 Mart Olayı adıyla anılan bu isyan sonucu II. Abdülhamit tahttan indirilmiştir.
Gerek II. Abdülhamit'i tekrar Meşrutiyeti ilan etme¬ye zorlayan, gerek onu 31 Mart Olayı'ndan sonra tahttan indiren güç, genç asker ve sivil aydınlardan oluşan, başlangıçta gizli, sonra açık çalışan ittihat ve Terakki Cemiyeti'dir. Bu dernek II. Meşrutiyet'ten sonra siyasi bir parti durumunu aldı. Seçimleri zorla da olsa kazandı. II. Abdülhamit dönemini aratır bir yönetim uyguladı. İtti¬hatçılar ilk önce hükümeti kuramadılar. Perde arka¬sından ülkeyi yönetmeye kalkıştılar. Ülkede büyük bir otorite boşluğu meydana geldi. Bu boşluk savaşlara neden olmuş, Trablusgarp ve Balkan Savaşları ile el¬de kalan son topraklarda kaybedilmişti.
İttihat ve Terakki Partisi, ilk kez milliyetçi bir görüşe sahip yönetim kurmaya çalıştıysa da tecrübesizliği nedeniyle başarı sağlayamadı. Bu başarısızlıkları Osmanlı Devleti'nin çöküşünü hızlandıran iki önemli savaşa ortam hazırlamıştır.
2. Trablusgarb Savaşı
Avrupa’da 19. yüzyılın ikinci yarısında siyasî birliğini kurarak tarih sahnesine yeni isimlerle çıkan iki devlet bulunuyordu. Bunlardan birisi Almanya, diğeri ise İtalya’ydı. Her iki devlet de siyasî birliklerini kurduktan sonra, ekonomilerini geliştirmek adına, dış politikalarında sömürgeciliği esas almışlardı. .
İtalya’da birçok Avrupa devleti gibi, hem gelişen sanayisine yeni hammadde kaynakları yaratmak, yeni pazarlar bulmak istemekteydi. Büyük İtalya’yı kurma yolunda öncelikli hedefi Akdeniz, Kuzey Afrika ve Anadolu’nun batı ve güney kıyılarıydı.
Yirminci yüzyılın başında Osmanlı Devleti’nin Kuzey Afrika’daki topraklarının büyük bir kısmını Fransız ve İngilizlere kaptırmıştı. Osmanlı Devleti’nin Kuzey Afrika’daki son toprakları olan Trablusgarp vilayeti ile Bingazi müstakil sancağına ise İtalyanlar göz dikmişti. Buraları ele geçirmek için elverişli bir ortam bekliyordu. 
İşgal için bütün hazırlıklarını zaten aylarca önceden yapan İtalya, 23 Eylül’de ilk defa 28 Eylül 1911’de de Osmanlı Hükümeti’ne bir nota verdi. Oldukça ağır hükümler taşıyan bu notada; Osmanlı Devleti’nin Trablusgarp ve Bingazi’nin kalkınması için bir şey yapmadığı, bölgenin kalkınmasının İtalya için büyük önem taşıdığı belirtilerek, burada bulunan askerî kuvvetimizin derhal çekilmesini, gümrüklerin İtalya’ya teslim edilmesini, bölgeye atanacak vali konusunda İtalya Hükümeti’nin görüşünün alınmasını istiyor ve bütün bunlar için yirmi dört saat süre veriyordu. 
29 Eylül 1911’de İtalya Hükümeti’ne verilen cevabi notada; İtalya’nın taleplerinin haksız olduğu belirtiliyor ve isteklerin büyük bir kısmı reddediliyordu. Bunun üzerine, aynı gün yani İtalya’nın savaş ilânı notası Osmanlı Hükümeti’ne verildi. İtalyan ordusu birkaç hafta içinde bütün sahilleri işgal etmişti.

 

Osmanlı Trablusgarp’a kısa sürede yardım göndermek imkanına sahip değildi. Çünkü merkez topraklarından çok uzak olan bu bölgeye, İtalyan Donanması’nın Akdeniz’de bulunması nedeniyle deniz yoluyla yardım gönderemezdi. Karadan yapılacak bir yardım ise; Mısır’da bulunan İngiltere ve Tunus’ta bulunan Fransa’nın, bu topraklar üzerinden bir yardım yapılmasını kabul etmeyeceklerini açıklamalarından dolayı mümkün görülmüyordu. Bu nedenle kıyafet değiştiren Binbaşı Enver Bey, Kolağası Mustafa Kemal, Nuri Bey (Conker), Ali Fethi Bey (Okyar) gibi sonraki yıllarda Osmanlı Devleti ve Türkiye Cumhuriyeti’nde önemli görevler üstlenecek isimler gizlice Trablusgarb’a gitti. Bu vatansever Türk subayları, Trablusgarp halkını İtalyan işgaline karşı direnmek ve mücadele etmek için teşkilatlandırdılar.
Bölgedeki direniş başarılı olsa da Osmanlı Devleti Balkanlarda yeni bir savaşın eşiğine gelmiş ve bir müddet sonra da Balkanlarda dört Balkan Devleti ile (Yunanistan, Bulgaristan, Sırbistan ve Karadağ) savaşa başlamıştı. Bu gelişme üzerine Osmanlı yöneticileri, devlet maliyesinin ve ordunun her iki savaşı sürdürecek durumda olmadığı ve Trablusgarp’ta savaşan subaylarımıza acilen Balkan Cephesi’nde ihtiyaç duyulacağı gibi gerekçelerle, devam etmekte olan Türk-İtalyan Savaşı’nı sona erdirmiştir. 
Osmanlı Hükümeti’nin müracaatı üzerine, İtalyan Hükümeti ile İsviçre’nin Lozan şehrinde 18 Ekim 1912’de Ouchy (Uşi) antlaşması imzalandı. 
Bu antlaşmaya göre Osmanlı Devleti, Trablusgarp vilayeti ve Bingazi müstakil sancağı üzerindeki egemenlik haklarından İtalya’nın lehine vazgeçiyordu. Buna karşılık olarak da İtalya, savaş yıllarında işgal ettiği On İki Ada’yı Osmanlı Devleti’ne terk edecekti.

Bu antlaşmanın Sonucu olarak;
	Osmanlı Devleti Uşi Antlaşmasıyla Trablusgarp’ı İtalya’ya bırakmakla Kuzey Afrika’daki son toprağını da kaybetti.
	Balkan Savaşları sürecinde, donanmamızın yetersizliğinden dolayı on iki ada geçici olmak kaydıyla İtalya’ya verildi ancak bir daha alınamadı. İkinci Dünya savaşında yenilen İtalyanların terk ettiği on iki ada 1947’de Yunanlıların eline geçti.
	Trablusgarp, Rodos ve on iki adayı kontrol eden İtalya doğu Akdeniz’de önemli bir güç haline geldi.
	İtalya Ege denizine yerleşti.
3. Balkan Savaşları (1912-1913)
Nedenleri
Rusların Balkanlarda takip ettiği politika: Rusya dış politikasında öncelikle iki amaca yönelmişti. Balkan topraklarını slav devletleri arasında paylaştırmak ve Boğazlara yerleşmek. Amacına ulaşmak için balkan devletlerini Osmanlı Devletine karşı kışkırtmıştır.
Balkan Devletlerinin kendi aralarında ittifak yapmaları: Bulgaristan temel olmak üzere Balkan Devletleri kendi aralarında Osmanlı Devletine karşı ittifak antlaşmaları yapmışlardır.
Trablusgarp savaşının çıkması: Osmanlı Devletinin bu savaş nedeniyle güçsüz düşmesinden yararlanmak isteyen Balkan Devletleri savaş için hazırlıklarına başlamışlardır.
İngiltere’nin Reval görüşmesinde Rusya yı Balkanlar ve Boğazlar üzerinde serbest bırakması (1908)
Balkan Devletlerinin dağılmakta olan Osmanlı topraklarını ele geçirmek istemeleri. 

 
3.1. Birinci Balkan Savaşı (1912)
Trablusgarp savaşının devam ettiği sırada Rusya’nın girişimleriyle ile Bulgaristan, Sırbistan, Yunanistan ve Karadağ Osmanlı Devleti’ne karşı ittifak kurdular. Bu ittifak Türkleri Avrupa’dan atmayı amaçlıyordu. 8 Ekim 1912’de Karadağ’ın Osmanlı Devletine savaş ilanıyla Balkan savaşları başladı ve diğer Balkan devletleri de bu savaşa katıldılar.
Osmanlı Devleti savaştan bir süre önce ordularının bir kısmını terhis etmişti. Savaşa hazır olmadığı gibi orduda hem alaylı-mektepli, hem de, itilafçı-ittifakçı şeklinde gruplaşmalar vardı. Komutanlar arasında da ciddi boyutlara ulaşan rekabet ortaya çıkmıştı. Bu nedenle Osmanlı Devleti yapılan savaşlarda başarılı olamadı ve Bulgarların Edirne’yi alarak Çatalca’ya kadar gelmeleri ile barış istemek zorunda kaldı.
Önemi: Bu savaşın kaybedilmesi Ordunun moralini bozmuş, milletin direncini kırmıştır. Osmanlı’nın uluslararası arenada saygınlığı iyice sarsılmıştır.
3.1.1. Londra Antlaşması (1913)
•	Osmanlı’nın Batı sınırı Midye-Enez hattı olacak. 
•	Yunanistan; Selanik, Güney Makedonya ve Girit’i alacak. 
•	Bulgaristan; Kavala, Dedeağaç ve bütün Trakya’yı alacak. 
•	Sırbistan; Orta ve Kuzey Makedonya’yı alacak. 
3.1.2. Birinci Balkan Savaşı’nın Sonuçları
1.	Osmanlı Devleti, Edirne ve Kırklareli dahil Balkan topraklarından çekildi. Midye-Enez hattının batısındaki topraklar Osmanlı Devleti’nin elinden çıktı.
2.	I. Balkan Savaşı sırasında Arnavutluk bağımsızlığını ilan etti. Arnavutluk, Osmanlı Devleti’nden ayrılan en son Balkan devletidir (28 Kasım 1912).
3.	3. Londra görüşmelerinin devam ettiği sırada bir hükümet darbesi düzenlendi. Bu olay Sonucunda İttihat ve Terakki Partisi’nin 1918’e kadar devam edecek iktidarı başladı (Babıâli baskını).
4.	Bulgaristan’ın çok güçlenmesi ve Osmanlı Devleti’nden alınan toprakların paylaşılmasındaki problemler II. Balkan Savaşına neden oldu.
5.	I. Balkan Savaşı’ndan sonra Osmanlıcılık fikrinin başarılı olamayacağı görüldü ve Türkçülük fikri güçlendi. Balkanlarda Türk azınlığı meselesi ortaya çıktı. Osmanlı Devleti’nin elinden çıkan Balkan topraklarından birçok Türk ve Müslüman Anadolu’ya göç etmek zorunda kaldı.
3.2. İkinci Balkan Savaşı (1913)
Osmanlı Devletinin uğradığı ağır yenilgi sonucunda Balkanlardan çekilmesi otoritesizliğe yol açmıştı. Osmanlı Devleti’nden alınan toprakların paylaşılması Balkan Devletleri arasında anlaşmazlığa neden olmuş, özellikle Bulgaristan’ın çok güçlenmesi savaşların yeniden başlamasına zemin hazırlamıştır.
II. Balkan Savaşı, Bulgaristan ile Romanya, Yunanistan ile Sırbistan arasında meydana geldi. Osmanlı Devleti bu savaşlardan yararlanarak Kırklareli ve Edirne’yi geri aldı. İkinci Balkan Savaşında Bulgaristan yenildi. Balkan Devletleri arasında Bükreş Antlaşması yapılarak savaşa son verildi (10 Ağustos 1913). Bu antlaşma ile Bulgaristan; Romanya, Sırbistan ve Yunanistan’a toprak verdi. Fakat Ege denizi ile bağlantısını sürdürdü.
Balkan Devletleriyle Osmanlı Devleti arasında şu antlaşmalar imzalandı: 
3.2.1. İstanbul Antlaşması (29 Eylül 1913)
•	Bulgaristan ile imzalanmıştır
•	Kırklareli, Dimetoka ve Edirne Osmanlı’da kalacak. Meriç Nehri batı ile sınır olacak
•	Bulgaristan’da kalan Türkler din ve mezhep hürriyetinden yararlanabilecek. 
•	Türkler’in okuduğu okullarda eğitim dili Türkçe olacak. 
•	Türkler’in mülkiyet hakkına saygılı olunacak

 
Balkan Savaşları sonrası Osmanlı Devleti sınırları
3.2.2. Atina Antlaşması (14 Kasım 1913)
•	Yunanistan ile imzalanmıştır.
•	Girit; Yunanistan’a bırakılacak. 
•	Yunanistan’da kalan Türkler’in hakları güvence altına alınacak. 
3.2.3. İstanbul Antlaşması (13 Mart 1914) 
Sırplarla imzalanan bu antlaşma ile Sırbistan’da kalan Türklerin hakları güvence altına alınacaktır.








. Birinci Dünya Savaşı 
4.1. Savaşın Genel Nedenleri 
Fransız İhtilali, dünyaya yeni anlayışlar getirmiş, devlet ve toplum hayatının değişmesini sağlamıştır. Milliyetçilik hareketlerinin etkisi XIX. yüzyılda da devam etmiştir. 1870’te İtalya’nın, 1871’de Almanya’nın siyasi birliğini kurması Avrupa’nın siyasi dengesini değiştirmiştir.
XIX. yüzyılda sanayileşmenin hızlı bir şekilde gerçekleşmesi sömürgeciliği de artırmıştır. Hammadde ve Pazar arayışlarıyla kendini gösteren büyük anlaşmazlıklar da giderek çoğalmıştır.
4.2. Savaşın Özel Nedenleri
a. 	Siyasi birliğini geç sağlayan Almanya’nın sanayisi için İngiltere ile hammadde ve Pazar rekabetine girmesi
b. 	Dünya üzerinde geniş bir sömürge imparatorluğu kuran İngiltere’nin yeni bir güç olarak ortaya çıkan Almanya’yı saf dışı etmek ve sömürgelerini korumak istemesi.
c. 	Fransa’nın 1871 sedan savaşı ile Almanya’ya kaptırdığı Alsace-Loraine bölgesini geri almak istemesi ve iki devlet arasındaki tarihi rekabet
d. 	Rusya’nın Boğazlardan geçerek Akdeniz’e ulaşmak istemesi ve bu yollara müdahale edebilecek Almanya ve Avusturya gibi devletleri ortadan kaldırma isteği.
e. 	İtalya’nın sömürgeler elde etme ve Avusturya-Macaristan hakimiyetindeki yerleri kurtarma isteği
f. 	Balkanlardaki Avusturya ve Rusya’nın başını çektiği Slav-Germen çatışması
g. 	İtalya’nın Akdeniz’de hakimiyet kurmak istemesi
h. 	Avusturya-Macaristan İmparatorluğu’nun bütünlüğünü korumak istemesi
ı. 	Avusturya-Macaristan veliahdının Sırplar tarafından öldürülmesi. Bu olay savaşı  başlatmış ve I. Dünya Savaşı’nın görünen nedeni olmuştur.
Şimdi bu sebeplere biraz daha geniş bir açı ile bakalım. 




4.6. Savaşın Başlaması
I. Dünya Savaşı’nda Oluşan Bloklar

İttifak (Bağlaşma) Bloğu 
Almanya
Avusturya-Macaristan İmp.
Osmanlı Devleti
İtalya
Bulgaristan	İtilaf (Anlaşma) Bloğu
İngiltere
Fransa
Rusya
İtalya
ABD
Romanya
Japonya
Yunanistan
4.7. Osmanlı Devleti’nin I.Dünya Savaşı’na Girme Nedenleri
•	İttihatçıların Alman desteği ile devletin kurtarılabileceğine inanması. 
•	Osmanlı Devleti’nin Almanya ile gizli bir anlaşma yapması (2 Ağustos 1914). 
•	Balkan Savaşları sonrası siyasi bir yalnızlığa itilen Osmanlı Devleti’nin bu   yalnızlıktan kurtulmak istemesi. 
•	Osmanlı Devleti’nin, İngiltere ve Fransa’nın ekonomik baskılarından kurtulmak  istenmesi. 
•	Osmanlı Devleti’nin kaybettiği toprakları geri almak istemesi. 
•	Osmanlı coğrafyasının jeopolitik özellikleri ve buna bağlı olarak savaşın Osmanlı ülkesine sıçrama ihtimalinin yüksek olması
4.8. Almanya’nın Osmanlı Devleti’ni I.Dünya Savaşı’na Çekme Nedenleri
•	Almanya’nın halifelik makamını kullanarak İngiliz ve Fransız sömürgelerindeki Müslümanları ayaklandırmak istemesi. 
•	Almanya’nın yeni cepheler açıp savaş geniş alanlara yayarak savaştaki yükünü hafifletmek istemesi. 
•	Almanların, İngilizlerin Osmanlı toprakları üzerinden geçen Uzak Doğu sömürge yollarını ele geçirmek istemesi. 
•	Almanya’nın Musul-Kerkük petrollerinden yararlanmak istemesi. 
•	Almanya’nın, İtilaf devletlerinin Boğazlar yoluyla Rusya’ya yardım göndermesini önlemek istemesi. 
•	Almanların İngilizlerden kaçan Goben ve Breslav adlı gemileri Osmanlı Devleti’ne sığınmıştır. Osmanlı, gemileri satın aldığını açıklamış ve gemilerin adlarını Yavuz ve Midilli olarak değiştirmiştir. Bu gemiler, Rusya’nın Sivastopol ve Odesa limanlarını bombalamıştır. Ruslar Karadeniz sahillerine ve Doğu Anadolu'ya saldırmıştır. 
4.9. Savaşta Cepheler
Genel olarak Osmanlı Devleti'nin savaşa girmesi ittifak devletleri için büyük bir kazanç olmuştu. Savaş geniş bir alana yayılmış, Almanya'nın Avrupa’daki sa¬vaş yükü hafiflemişti. 
   
4.9.1. Kafkasya Cephesi 
Bu cephenin açılmasında Almanların Kafkaslar üzerinden Hindistan'a ulaşmak hedefi vardır. Ancak Osmanlının da Kafkaslardan Orta Asya’ya bir koridor açarak  Rusya'nın esareti altında bulunan Türkleri birleştirmek, onları ayaklandırmak ve Türkis¬tan'a ulaşmak düşüncesi de bu cephenin açılmasında etkili olmuştur. . Rusya'nın Kuzey Anadolu'yu işgale kalkış¬ması üzerine harekete geçen Türk ordusu Rus hare¬ketini durdurmuştur. Başkomutan vekili Enver Paşa, 150.000 kişilik bir ordu ile Rusları arkadan çevirmek, onları geriletmek, Kars ve Batum'u alabilmek üzere Sarıkamış harekatına girişti. 22 Aralık 1914'de hücu¬ma geçti. Ancak, yorgunluk, açlık, hastalık ve iyi bir savaş plânı yapılmamış olması, diğer taraftan soğuk iklim şartları ve orduda ikilik ve anlaşmazlıklar olmasından dolayı Türk ordusu 90.000 kişi kadar kayıp vererek, 10 Ocak 1915'de geri çekilmek zorunda kaldı. Böylece Enver Paşa istediği amaca ulaşamadı.
Bu mağlubiyet sonrası Ruslar, 1915 yılı ortalarından itibaren Van, Muş ve Bitlis'i ele geçirdiler. 1916 yılında Erzurum, Trab¬zon ve Erzincan'ı aldılar. 1916 yılı sonlarına doğru Mustafa Kemal'in kolordu komutanlığını yaptığı aske¬ri birlikler, Ruslara karşı bir çevirme harekatı ile, Muş'u ve Bitlis'i geri almışlardır.
Kafkasya cephesinde önemli bir olay daha meyda¬na geldi. Ermeniler, savaşın başlamasıyla birlikte sık sık isyan ederek Türklere karşı katliam hareketine başladılar. Rusya ordusu ile işbirliği yaptılar. Osmanlı Hükümeti bunun üzerine devlet güvenliğini tehdit et¬meyen yerlere zorunlu göçü sağlamak amacıyla Teh¬cir (göç) kanununu çıkartmıştır. Mecburi göç ülkenin her yerinde uygulanmamıştır. 
Kafkasya cephesi savaşları 1917 Bolşevik ihtilâli ile durmuş, daha sonra yapılan Brest Litovsk (3 Mart 1918) anlaşmasıyla Osmanlı Devleti Berlin Anlaşması'nda kaybettiği, Kars, Ardahan ve Batum'u geri al¬mıştır.
4.9.2. Kanal Cephesi 
İngilizleri can damarından vurmak, Süveyş kanalını ele geçirmek, Mısır'da hakimiyeti yeniden sağlamak amacıyla 14 Ocak 1915'te Osmanlı Devleti Kanal harekatına baş¬ladı. Gerekli ulaşım imkanlarının sağlanamaması ne¬deniyle iki defa başarısızlıkla sonuçlanan harekat üze¬rine bu cephedeki savaş önemini yitirmiş, Türk ordusu da geri çekilmeye başlamıştı. Bu cephe İngilizlerin ta¬arruz hareketine girişmesine neden olmuştur.
Yorum: Taarruz cepheleri genel olarak Almanya'nın isteği ile açılmıştır. Almanya do¬ğudaki yükünü hafifletmek için Kafkasya cephesini, batıdaki yükünü hafifletmek içinde Kanal cephesini açmıştır. Her iki cephede de başarı sağlanamamış olduğundan İtilaf devletlerinin Osmanlı üzerindeki baskısı da artmaya başlamıştır.
4.9.3. Irak Cephesi 
İngilizler 1914 Kasımında Basra'ya asker çıkardılar. Amaçları, Hindistan ile deniz bağlantısını sağlamak, bölgedeki Alman tehlikesini ortadan kaldırmak, petrol yönünden zengin kaynakları ele geçirmek ve Türk kuvvetlerinin İran'a girmesini ve Hindistan'ı tehdit et¬mesini önlemekti. Böylece kıyıya doğru çıkarak kara¬yolu ile Ruslarla birleşmeyi de düşünmüşlerdir
Türk birlikleri birçok yerde İngiliz kuvvetlerini geri püskürttü. General Tovvshend komutasındaki İngiliz birlikleri Kut-ül Amare'de kuşatılmış ve 18.000 İngiliz askeri esir alınmıştır. Böylece Irak'taki İngiliz ilerleyişi durdurulmuştur. Bu zaferden sonra en önemli iş, Bağdat ve çevresinin savunmasını güçlü tutmaktı. Fakat Almanya'nın ısrarı ile Hindistan yolunu açmak için Irak'ta bulunan 13. Kolordu İran'a gönderildi. Rus kuvvetleri yenildi ise de istenilen sonuç alınamadı. Bölgedeki birliklerini güçlendiren İngilizler 1916 yılının sonla¬rında harekete geçtiler. Türk ordusunun bir kısmı İran'da olduğundan İngilizlerin ilerleyişi durdurulamadı. Bunun yanında Irak Müslümanlarından da yeterli destek alamayınca Bağdat 11 Mart 1917'de boşaltıl¬maya başlandı. Bunun üzerine Bağdat'a giren İngiliz¬ler Kerkük'e kadar ilerlediler. Musul Osmanlı kuvvet¬lerinin elinde iken de Mondros Ateşkes Anlaşması imzalandı.
4.9.4. Çanakkale Cephesi 
İngiltere ve Fransa Os¬manlı Devleti'nin savaşa girmesiyle bütün dikkatlerini Boğazlara yönelttiler. Bu devletler eğer Boğazlardan geçer ve bu önemli geçiş yolunu ele geçirebilirlerse bazı faydalar bekliyordu. Bunlar: 
1. 	İstanbul'u ele geçirerek, Osmanlı Devleti'ni sa¬vaş dışı bırakmak.
2. 	Rusya ile bağlantı sağlanarak müttefikleri olan Rusya'ya gerekli yardımlar yapmak.
3. 	Osmanlı Devleti ile Almanya'nın irtibatı kesilerek yardım alması önlenecek.
4. 	Batı cephesindeki yüklerini hafifletmek, 
5. 	Balkan devletlerinin kendi yanlarına geçmelerini sağlamak.
6. 	Savaşı kısa zamanda bitirmek. gibi düşünceler bu cephenin açılmasına neden ol-muştur. 
Çanakkale Deniz Savaşları: Osmanlı Devleti Boğaz'a gelebilecek bir saldırı için bazı tedbirler al¬mıştı. Buna rağmen çok eksiklikleri vardı. Bu eksik¬liklere aldanan düşman, Boğazı kolayca aşacağını sanıyordu. Fakat Türk milletinin üstün savaş gücü, vatanını savunma azmi ve kararını hiç hesaba katmı¬yordu. 19 Şubat 1915'te başlayan bombardıman Mart ortalarına kadar sürdü. 18 Mart 1915'te genel bir hücuma geçtiler. Saldırıya 15 İngiliz, 7 Fransız zırhlısı katıldı. Boğaz önlerinde dökülen mayına çar¬pan düşman donanması büyük kayıp verdi. 7 büyük zırhlının batması üzerine geri çekildiler. Böylece de¬niz savaşları düşmanın yenilgisiyle sonuçlandı.
Çanakkale Kara Savaşları: Deniz gücüyle bo¬ğazı geçemeyen düşmanlar Gelibolu'ya asker çıkar¬dılar, böylece kara savaşları dönemi başlamış oldu. Devletler burada da şiddetli bir tepkiyle karşılaştılar. 19. Tümen Komutanı Yarbay Mustafa Kemal'in ko¬mutasındaki Türk askerleri Anafartalar ve Conkbayırı’nda İngiliz ordusunun ilerleyişini durdurdular. İtilaf devletleri bu mukavemet karşısında askerlerini geri çekmeye başladılar. 8-9 Ocak 1916'da Çanakkale'yi tamamen boşalttılar.
 
Çanakkale Savaşının Sonuçları: 
1. 	İstanbul ve İmparatorluk bir süre işgalden kurta¬rılmıştır.
2. 	Rusya'ya yardım önlenmiş ve Bolşevik İhtilâli’nin çıkmasına ortam hazırlamıştır.
3. 	Almanya'nın Avrupa cephesindeki savaş yükü hafiflemiş büyük bir deniz kuvveti sekiz ay süreyle oyalanmıştır.
4. 	Savaş en az iki yıl daha uzamış ve geniş alana yayılmıştır. Savaşın 1916 yılında sona erdirilmesi ümidi or¬tadan kaldırılmıştır
5. 	Bulgaristan'ın Almanya grubu yanında savaşa girmesine neden olmuştur.
6. 	Rus ordularının Osmanlı cephesinden batıya şevki engellenmiştir.
7. 	İngiltere ve Fransa'nın itibarları sarsılmış, uğra¬dıkları yenilgi sömürgelerinde bulunan halkın direnişi¬ni teşvik etmiştir.
Not: Bu cephedeki başarının Türk tarihi açısından da önemi büyüktür. Çökmekte olan yıpranmış bir imparatorluğun içinden dinç ve güçlü Türk ulusunun varlığı ortaya çıkmıştır. Balkan Savaşları sonrası yaşanan büyük yıkımın etkisinden kurtulan Türk milleti milli mücadeleyi yapma gücüne ulaşmıştır. 
4.9.5. Suriye ve Filistin Cephesi
Bu iki cepheyi birbirinden ayırmak mümkün değildir. Süveyş Kanalı üzerine düzenlenen taarruzların başarısız olması üzerine İngilizler 1918’de ilerleyişe geçti. Yıldırım ordularının başında bulunan M.Kemal Paşa, İngiliz ilerleyişi karşısında Halep’e kadar çekildi. Böylece İngiliz ilerleyişi Halep’in kuzeyinde durduruldu ve Misak-ı Milli’nin Suriye sınırı çizilmiş oldu.
4.9.6. Hicaz ve Yemen Cephesi 
Öteden beri Hicaz ve Yemen çevresindeki Arap halkının Osmanlı Dev¬letine olan bağlılıklarına güvenilmemekte idi. 1908 yı¬lında Şerifliğe getirilen Hüseyin l. Dünya Savaşı baş¬ladıktan sonra Osmanlı Devleti aleyhine İngiltere ile birlikte hareket etmeye başladı. İngilizler büyük vaatlerle Şerif Hüseyin'i kandırmışlardır. Bunun sonucu olarak 5 Haziran 1916'da bağımsızlıklarını ilân ettiler. Bağımsızlığı takip eden günlerde önce Cidde sonra da Taif İngilizlerin eline geçti. Ancak, Medine Mond¬ros Ateşkesine kadar Fahreddin Paşa tarafından sa¬vunulmuştur.
Şerif Hüseyin'in İngilizlerle beraber olarak Osman¬lı Devleti'ne karşı hareket etmesi bu cephelerde bü¬yük kayıplara neden olmuştur. Binlerce Türk genci bu ihanet düşüncesi içinde öldürülmüştür.
İngiliz donanmasının 1917'de Akabe'yi işgal etme¬siyle Hicaz'daki Osmanlı hakimiyeti sona ermiştir.
Not: l. Dünya Savaşı'nda Arapların yaşadığı yer¬lerde yapılan savaşlarda bir kısım Araplar, Türklere karşı İngilizlerle birlikte hareket etmişlerdir. Bu da üm-metçilik anlayışının geçerliliğini yitirdiğini aksine milliyetçilik anlayışının güçlendiğini göstermektedir.
4.9.7. Galiçya, Romanya ve Makedonya Cepheleri
Osmanlı kuvvetleri bu cephelerde Avusturya-Macaristan ve Bulgaristan’a yardım için Rusya, Romanya ve Fransa kuvvetleriyle savaştılar.






5. Osmanlı Devletini Paylaşma Projeleri ve Gizli Antlaşmalar
Türkleri Avrupa’dan çıkarma ve Balkanlardan atma konusunda büyük ölçüde başarılı olan Batılı devletler, artık haçlı zihniyetinin son hedefi olan İstanbul’u almak ve Anadolu’yu paylaşmak için 20. yy.’ın başlarında faaliyetlerini artırmışlardı. 
Osmanlı devleti üzerinde yayılmacı emelleri olan dört büyük devlet “İngiltere, Fransa, Rusya ve İtalya” I. Dünya Savaşı’nda aynı ittifakın içinde yer almışlardı. Üstelik Osmanlı Devleti de zorunlu olarak karşı ittifakta savaşa girmişti. İşte bu nedenle, I. Dünya Savaşı yıllarında İtilâf devletlerini oluşturan İngiltere, Fransa, Rusya ve İtalya değişik tarihlerde bir araya gelerek Osmanlı Devleti’ni paylaşmayı amaçlayan projeleri ele almışlar ve bunları birer antlaşmaya dönüştürmüşlerdi. Bu antlaşmalar şunlardır: 
5.1. İstanbul Antlaşması
1915 yılı başında itilaf devletlerinin Çanakkale’yi geçmek istedikleri günlerde, Boğazların ve İstanbul’un elden gideceğinden endişelenen Rusya harekete geçti. Müttefikleri üzerindeki baskılarıyla Rusya, 4 Mart-10 Nisan 1915 tarihleri arasında beş haftalık bir süre içinde, İngiltere ve Fransa ile yazışmalar yoluyla haberleşerek, bir metne dayanmayan antlaşmalar demetini ortaya çıkarmayı başardı.
Bu antlaşmaya göre İngiltere ve Fransa, İstanbul ve Çanakkale Boğazları ile, Marmara Denizi’nin batı kıyıları, Midye-Enez çizgisine kadar Batı Trakya, İstanbul Boğazı’nın doğu kısmı, İzmit Körfezi’nin bir kısmı ile Marmara Denizi’ndeki adaların Rusya’ya verilmesini kabul ediyorlardı. İmroz ve Bozcaada konusunda da Rusya’ya danışılmadan herhangi bir karar almayacaklarını taahhüt ediyorlardı.
Ruslar da, İngiltere’nin Asya Türkiyesindeki özel haklarını, ayrıca Osmanlı hakimiyetinden ayrılacak Arap ülkelerinin istiklâllerini tanıyacaklarını, Fransızların İskenderun Körfezi ve Toroslara kadar Kilikya dahil olmak üzere Suriye’yi ilhak etmesini kabul edeceğini bildiriyordu.
5.2. Londra Antlaşması
İtilâf devletleri, İtalya’yı müttefik olarak yanlarında savaşa sokmak amacıyla, 26 Nisan 1915’de Londra’da yapılan antlaşmalarla Osmanlı Devleti topraklarından pay verdiler. Buna göre; İtalya’ya Antalya havalisi verildi ve İtalya 20 Mayıs 1915’te Avusturya’ya savaş ilân etti. Çanakkale savaşlarının yoğunlaştığı günlerde ise, yani Ağustos 1915’te Almanya ve Osmanlı Devleti’ne savaş açtı. Bu antlaşma ile müttefikleri, İtalya’nın Trablusgarp’ı ve 12 Ada’yı ilhak etmesini de kabul ettiklerini açıklamışlardı.
5.3. Sykes-Picot Antlaşması
İngiltere ile Fransa arasında imzalanan bu antlaşma, Ortadoğu topraklarının nasıl paylaşılacağını öngörüyordu. İngiltere adına Sir Mark Sykes ile Fransa adına Charles François Georges-Picot arasında yapılan görüşmeler sonunda, Şubat 1916’da Arap vilayetlerinin paylaşılması konusunda bir antlaşmaya varıldı. Mart 1916’da İngiliz ve Fransız temsilciler Rusya’ya giderek, Rus yetkililerle görüşmeler yaptılar. Bu görüşmeler sonunda Rusya da bu antlaşmaya dahil oldu ve “Sykes-Picot” antlaşması imzalandı.
Bu antlaşmaya göre; antlaşmaya taraf olan Rusya Erzurum, Van, Bitlis vilayetleri ile Güneydoğu Anadolu’nun bir kısmını, İngiltere Mezopotamya’nın tamamı ile, bütün Akka ve Hayfa limanlarını, Fransa’da Suriye kıyıları, Kilikya bölgesini, Harput ve havalisini alacaklardı. İngiliz ve Fransız nüfuz bölgelerinde bir Arap devleti veya konfederasyonu kurulacak, Filistin milletlerarası bir idareye tabi tutulacaktı.
 İngiltere, Fransa ve Rusya kendi aralarındaki bu antlaşmayı Eylül 1916’da İtalya’ya bildirmişlerdi. Bunun üzerine İtalyan Hükümeti, kendilerine daha önce bırakılmış olan toprakların Fransa’nın payına düşenden daha az olduğunu ileri sürerek İzmir ve Mersin’in de kendilerine verilmesini istediler. Ancak İzmir’in Yunanlılara bırakılmasına, Marmara ve Ege’deki çıkarları doğrultusunda Ruslar karşı çıkmıştır. Mersin’in verilmesini de Fransızlar kabul etmeyecektir. Fransa’nın Akdeniz hakimiyeti açısından bu kabul edilemezdi.
5.4. Saint Jean de Maurienne Antlaşması
Sykes-Picot Antlaşması sonrasında talepleri dikkate alınmayan İtalya’nın isteği ile yapılacak olan bir antlaşmadır. Rusya’nın savaş dışı kalma ihtimali üzerine İtalya’nın itilaf grubu içerisinde kalmasını sağlamak isteyen İngiltere ve Fransa antlaşma masasına oturmuştur.
İngiltere, Fransa ve İtalya Başbakanları 19 Nisan 1917’de Saint Jean de Maurienne kasabasında, İtalya’nın Doğu Akdeniz’deki menfaatlerini görüşmeye başladılar. Görüşmeler safhasında temsilci göndermiş olan Rusya, ihtilâl çıkması sebebiyle, Başbakanlar düzeyinde yapılan bu toplantıya katılamamıştır. Yapılan görüşmelerden sonra, daha önceki İtalya’ya bırakılan yerlerin yanında İzmir ve civarının da İtalyanlara bırakılması kabul edilmiştir. Ancak, antlaşmanın Ruslar tarafından da imzalanması kaydını getirmişlerdi. Ancak Çarlık Rusya’sı ihtilâl sonucu yıkılınca, Saint Jean de Mauirienne antlaşması, taraflardan birinin imza koymaması yüzünden hükümsüz olarak kabul edilecektir.
Nitekim, İngilizler bundan istifade ederek, savaş sonrası Paris’te toplanan barış konferansında İzmir ve civarının Yunanlılarca işgalini kararlaştıracaklardı.
.
6. Savaşı Sona Erdiren Antlaşmalar
6.1. Rusya’nın Savaştan Çekilmesi ve Brest-Litovsk Antlaşması
I. Dünya Savaşı’nın devam ettiği süreçte Çarlık Rusya’sı Mart 1917’de başlayan bir İhtilâle sahne olmuş ve sonucunda çarlık rejimi yıkılmıştır. Önce Menşevikler(Rus Sosyal Demokrat İşçi Partisinden ayrılan azınlık grubu), Ekim İhtilâlı ile de Bolşevikler (Rus Sosyal Demokrat İşçi Partisinin Lenin’e bağlı çoğunluk grubu) iktidara gelmişlerdi. Bolşevik hükümet, devam etmekte olan savaştan çekilmiş ve İttifak Devletleriyle bir barış antlaşması yapmıştı.
3 Mart 1918 ‘de imzalanan Brest-Litovsk Antlaşması ile Rusya savaştan çekilmişti. Antlaşmanın Osmanlı Devleti’ni ilgilendiren hükümleri şöyledir: 
1. Ruslar 1914’den beri Doğu Anadolu’da işgal ettikleri bütün Türk topraklarından çekilecek.
2. 1877-1878 Türk-Rus Savaşı sonrası elimizden çıkmış olan “Elviye-i Selase”yi yani Kars, Ardahan ve Batum vilayetlerimizi bize iade edeceklerdi. 
3. Türk-Rus sınırının tespiti ve halli plebisite (Bölge halkının rey’i veya kararı) bırakılmıştı. 
Ayrıca, Ruslar yayınladıkları bir bildiriyle Çarlık Rusya’sı döneminde imzalanmış olan bütün gizli ve açık paylaşım projeleri ve antlaşmalarını tek taraflı olarak geçersiz kabul etmişler; bu proje ve antlaşmaları yayınlamışlardı. Böylece Osmanlı Hükümeti de, bu paylaşım projelerinden haberdar olmuştu.
6.2. Romanya’nın Savaştan Çekilmesi ve Bükreş Antlaşması
Rusya’nın savaş dışı kalmasıyla İttifak ordularının baskısını üzerinde hisseden Romanya, cephelerde de yenilince mütareke imzalamak durumunda kaldı. 7 Mayıs 1918’de Bükreş antlaşmasını imzaladı. Bu antlaşmayla Romanya, Almanya ve Avusturya’nın ekonomik nüfuzu altına giriyor ve topraklarının bir kısmını kaybediyordu.
6.3. Almanya’nın Savaştan Çekilmesi ve Versay Antlaşması
Almanya, Osmanlı Devleti’nden de önce barış girişimlerini başlatmıştı. Müttefiklerle yapacağı barış antlaşması konusunda İsviçre aracılığıyla mütareke talebinde bulunmuştu. Fakat, bu teşebbüslerden bir sonuç çıkmamıştı. 28 Haziran 1919'da imzalanan Barış Antlaşmasını, Meclis 9 Temmuz 1919'da, Almanya üzerinde abluka kalkmadığı ve başka yapılacak bir şey olmadığı için, onayladı. 
10 Ocak 1920’de yürürlüğe giren bu antlaşmayla Alman İmparatorluğu parçalanıyordu. Almanya toprakları üzerinde Litvanya, Polonya isimleriyle yeni devletler kuruluyordu. Almanya Alsace-Lorraine (Alsas-Loren)’i Fransa’ya bıraktı.  Denizaşırı ülkelerdeki sömürgelerini de kaybeden Almanya’da askerlik mecburi olmaktan çıkartılıyordu. Almanya, ayrıca çok ağır bir savaş tazminatı ödemek zorunda bırakılıyordu.
6.4. Avusturya’nın Savaştan Çekilmesi ve Sen Jermen Antlaşması
Avusturya-Macaristan tek bir devlet olarak savaşa girmiş ancak bölünerek iki ayrı devlet olmuştur. İttifak grubunun zayıf bir halkası olarak savaşın başından itibaren Almanya ve Osmanlı Devleti’nden askerî yardım almıştır. Zaten ittifak grubu içerisinde savaşı bırakma niyetinde olan ilk devlet de Avusturya-Macaristan’dır.
Avusturya, 1917 ortalarından itibaren çeşitli kanallardan barış ortamı yaratmaya çalışmış ve teşebbüslerde bulunmuştu. Nihayet, 3 Kasım 1918’de mütareke imzalayan Avusturya, 10 Eylül 1919’da Sen Jermen (Saint Germain) antlaşmasını imzaladı. Bu arada Macarlar, Avusturya bünyesinden ayrılarak Macaristan adıyla kendi devletlerini kurmuşlardı.
Antlaşmaya göre Avusturya-Macaristan İmparatorluğu parçalandı. Toprakları üzerinde Çekoslovakya, Yugoslavya ve Macaristan isimleriyle yeni devletler kuruldu. Avusturya’da da askerlik mecburî olmaktan çıkartıldı. Ayrıca tıpkı Almanya gibi Avusturya da ağır bir savaş tazminatı ödemek zorunda bırakıldı.
6.5. Macaristan’ın Savaştan ‚ Çekilmesi ve Trianon Antlaşması
Savaşın sonunda Avusturya’dan ayrılan Macaristan’da ihtilâl çıkmış ve Sovyet modeli bir idare kurulmuştu. Bu nedenle, barış antlaşmasının imzalanması biraz gecikmiştir. 4 Haziran 1920’de Macaristan Hükümeti de Triyanon (Trianon) Antlaşmasını imzaladı. Macaristan da I. Dünya Savaşı sorumlusu olarak kabul edildi. Bu nedenle, Macaristan da parçalandı ve toprak kaybetti.
Macaristan; Çekoslovakya, Romanya, Yugoslavya ve Avusturya’ya toprak bırakıyordu. Macaristan’da da askerlik mecburiyeti kaldırılıyor ve ağır bir savaş tazminatı ve malî yükümlülük altına konuluyordu.
6.6. Bulgaristan’ın Savaştan Çekilmesi ve Nöyyi Antlaşması
Savaşın son yılına gelindiğinde, İtilaf Devletleri ordularına yenilen Bulgaristan ordusu dağıldı. Bunun üzerine, Bulgar Hükümeti barış istemek zorunda kaldı. 29 Eylül 1918’de önce mütareke imzalayan Bulgaristan, 27 Kasım 1919’da Nöyyi antlaşmasını imzaladı.
Bulgaristan bu antlaşmayla Romanya’ya, Yugoslavya’ya ve Yunanistan’a toprak bırakıyordu. Askerlik mecburi bir hizmet olmaktan çıkartıldı. Bulgaristan deniz ve hava gücü bulundurmayacaktı. Ayrıca ağır bir savaş tazminatı ödemek mecburiyetinde bırakıldı.
Bu antlaşmadan sonra Bulgaristan’ın Ege Denizi ile olan bağlantısı kesilmiştir.


Wilson İlkeleri
Amerika Birleşik Devletleri, Alman denizaltılarının ticaret ve yolcu gemilerine saldırmalarını, bu sırada bazı yurttaşlarının ölmesini ve Almanya'nın kendisine karşı düzenlemiş olduğu bir casusluk olayını gerekçe göstererek, 1917 yılı Nisanı'nda, Anlaşma Devletleri'nin yanında savaşa katılmıştı. Aslında ABD Rusya’nın savaştan çekilmesinden sonra ortaya çıkan boşluğu doldurmuştur. 
1918 yılı başlarında savaşan tarafların hemen hep¬si barışın bir an evvel gelmesinden yanaydı. Wilson gelecek barışın temel ilkelerini belirtmek üzere bir açıkla¬ma yaptı. Wilson, yenidünya düzeninin adil ve haklı barış üzerine kurulması gerektiğini açıklamıştır. Bu açıklamalar diğer bütün milletler üzerinde olumlu etkiler uyan¬dırmıştır. Barışı getirmek adına Wilson ilkeleri 8 Ocak 1918'de açıklandığı zaman her iki grup devletleri tarafından da olumlu karşılanmıştır, İngiltere, Amerikan desteğini devam ettirmek istiyordu. Almanya'da savaşın kendi açısın¬dan başarısızlıkla sonuçlanacağını tahmin ettiğinden bu ilkelere olumlu yaklaştı. Bu ilkeler ile ABD, gelecekte Avrupa ve dünya siyasetindeki etkinliğinin tohumlarını da atmış oluyordu. 
İlkeler: 
• 	Barış anlaşmaları açık olacak, gizli antlaşmalar yapılmayacak.
•	Savaş sonunda yenenler, yenilenlerden toprak almayacaklar.
•	Yenilenler savaş tazminatı ve cezai tazminat ödemeyecekler.
•	Cemiyet-i Akvam kurularak, devletler arasındaki anlaşmazlıklar barış yoluyla  çözülecek.
Wilson ilkeleri arasında Osmanlı Devleti'ni ilgilendi¬ren maddeler de vardı. Bunlar: 
•	Osmanlı Devleti'nde Türklerin oturdukları bölge¬lere kesin egemenlik hakkı verilmelidir. Türk ege¬menliği altında bulunan diğer milletlere de kendi ken¬dini yönetme imkanı verilmelidir.
•	Boğazlar bütün devletlerin ticaret gemilerine açık olmalıdır.
Wilson açıkladığı bu İlkelerle uzun bir barışı sağla¬mak ve milletlerarası barış teşkilatının (Cemiyet-i Akvam) kurulmasını istemiş, bunun yanında merkezi devletlerin milletler prensibine göre parçalanmasını da açıklamıştır. Savaşın bitmesinden sonra İtilaf dev¬letlerinin Wilson ilkelerine olan bakışı değişmişti, çün-kü her birinin barış antlaşmalarından beklediği çıkar¬lar vardı. Bu devletler kesinlikle amaçlarına ulaşmak istediklerinden ilkelerin aleyhine bir siyaset İzlemişlerdir.









8. Mondros Ateşkes Antlaşması ( 30 EKİM 1918)
I. Dünya Savaşı’ndan sonra Wilson prensiplerine güvenen Ahmet İzzet Paşa Kabinesi, İtilaf devletleri ile ateşkes yapmak için Rauf Orbay başkanlığında bir heyet hazırladı. Limni Adası’nın Mondros Limanı’nda dört gün süren görüşmeler sonunda ağır şartlar taşıyan Mondros Ateşkesi Bahriye Nazırı Rauf Orbay ile İtilaf devletleri adına İngiliz Amirali Calthrope arasında imzalandı (30 Ekim 1918). 
8.1. Osmanlı Devleti’nin Egemenliğini Kısıtlayan Hükümler
* 	Boğazlar bütün devletlerin gemilerine açık olacak ve İtilaf Devletlerince işgal edilecektir.
Yorum: Osmanlı Devleti’nin Anadolu ile Rumeli toprakları arasında bağlantı kesildi ve Osmanlı toprak bütünlüğü bozuldu.
* 	Müttefikler, Güvenliklerini tehdit edecek durumda olduğunda her hangi bir stratejik noktayı işgal edebileceklerdir (anlaşmanın  7. maddesi).

Yorum: 
. 	İtilaf devletleri işgalleri bu maddeye dayanarak yaptılar.
. 	Bu madde bütün Osmanlı topraklarının işgal edilmesine zemin hazırladı.
. 	İtilaf devletleri bu maddeyi ateşkese koyarak Wilson prensiplerine ters düşmekten kurtuldular.
. 	Ateşkesin en ağır maddesidir.
* Vilâyat-ı sitte’de ( altı ilde, Erzurum, Van, Harput, Diyarbakır, Sivas, Bitlis) bir karışıklık çıktığında İtilaf devletleri buraları işgal edebilecektir. (anlaşmanın asıl metninin 24. maddesi)

Yorum: Bu madde ile Ermeniler korunmuş ve ileride kurulması amaçlanan Ermeni Devleti’ne zemin hazırlamıştır. Ateşkesin İngilizce metninde bölgeden altı ermeni vilayeti olarak söz edilmiştir.
* Bütün ulaşım ve haberleşmeye ait araç-gereçler İtilaf devletlerinin denetimine girecektir.
Yorum: Haberleşme hattı ele geçirilerek işgalci güçlere karşı yapılabilecek topyekun isyanlar önlenmeye çalışılmıştır. Aynı zamanda bütün vatan topraklarının işgal edilebileceğine dair belirtidir. 
8.2. Askeri Hükümler
* Sınırların korunması ve iç güvenliğin saplanması için gerekli askeri kuvvetten başkası terhis edilecektir.
Yorum: Bu madde ile Osmanlı Devleti savunmasız duruma getirilmiş ve işgaller kolaylaştırılmıştır.
* İtilaf devletlerinin ve Ermenilerin esirleri İtilaf devletlerine teslim edilecektir. Türk Esirleri ise, İtilaf devletlerinin denetimi altında kalacaktır.
Yorum: Bu madde ateşkes anlaşmasında devletlerin eşitliği prensibine uyulmadığını göstermektedir.
*Trablusgarp ve Bingazi’deki Türk subayları İtalyan garnizonuna, Hicaz, Suriye ve Irak’ta bulunan askeri birlikler itilaf devletlerine teslim olacaktır. Ayrıca İran ve Kafkasya’ya giren Osmanlı birlikleri işgal ettikleri yerlerden derhal geri çekilecektir. 

8.3. Ekonomik Hükümler
* 	Ülkenin ihtiyacı karşılandıktan sonra geri kalan kömür, akaryakıt ve deniz gereçlerinin hiçbiri dışarıya satılamayacaktır. 
*	Osmanlı Devleti’nin bütün savaş gemileri teslim olacak ve limanlarda tutuklu bulundurulacaktır.
*	Bütün demir yolları İtilaf devletlerinin denetimine verilecektir.
*	Toros tünelleri İtilaf devletleri işgal edilecektir.
Yorum: Devletlerin hayatiyetlerini devam ettirmelerinde ekonomik bağımsızlık çok önemlidir. Çünkü ekonomik bağımsızlığı olmayan devletlerin siyasi bağımsızlığı da geçicidir. İtilaf devletleri bu ağır hükümleri Osmanlı Devleti’ne kabul ettirerek Osmanlı devletini ayakta duramayacak ve kendilerine bağımlı olacak hale düşürmüşlerdir. Ateşkes hükümlerine göre Osmanlı imparatorluğu fiilen tarihe karışmıştır. Çünkü bu hükümlerle Osmanlı imparatorluğu çökmüş ve galip devletlerin kendisi hakkında vereceği karara razı olmuştur. İtilaf Devletleri’ne kayıtsız şartsız teslim olan Osmanlı Devleti, yurdun işgalini de kabullenmiş oluyordu. 
8.4. Ateşkese Tepkiler ve Ateşkesin Uygulanması
 Mondros Ateşkes Antlaşması, Osmanlı Devleti’nin varlığını ortadan kaldırmaya yönelik olduğu halde Osmanlı devlet adamları bunu görememişlerdi. Sadrazam Ahmet İzzet Paşa, Mondros Ateşkes Antlaşmasının Bulgaristan, Avusturya ve Almanya ile yapılan ateşkes anlaşmalarından daha hafif olduğu görüşünde idi. Padişah ise ağır şartlar taşımasına rağmen ateşkesin kabulünden yanaydı. Bu arada I. Dünya Savaşı sırasında yönetimi elinde bulunduran İttihat ve Terki Partisi, Teceddüt Fırkasına dönüşerek kendini feshetti.
Mondros Ateşkes Antlaşması sırasında Yıldırım Orduları Grup Komutanı olan Mustafa Kemal ateşkesin memleketi yabancı işgaline açık bırakan hükümlerine tepki gösterdi. Orduların acilen terhis edilmemesi hususunu sadrazam İzzet Paşa’ya bildirmişti. İstanbul hükümetinin tavrı ise Yıldırım Orduları Grubu ve VII. Ordu karargahını kaldırmak oldu. Mustafa Kemal de Harbiye Nezareti emrine alındı. 
8.4.1 İngiliz-Fransız ve İtalyan İşgalleri
Mondros Ateşkes Antlaşmasının yürürlüğe girmesi ile işgaller başladı. İlk işgal edilen yer Musul oldu (3 Kasım 1918). Bir taraftan Türk ordusu terhis edilirken, diğer taraftan da Osmanlı Devleti’nin her türlü ulaşım ve haberleşmesine, maden ve ürünlerine, silah ve cephanelerine el konuluyordu. 13 Kasım 1918’de İtilaf Devletleri donanması İstanbul önlerine kadar geldi. Mondros Ateşkes Antlaşmasının 7. maddesini ileri süren İtilaf Devletleri işgalleri devam ettirdiler. İngilizler Musul’dan sonra Urfa, Antep ve Maraş’ a girdiler. Fransızlar Adana ve çevresini, İtalyanlar ise, Antalya ve Konya’yı işgal ettiler. İşgaller sırasında Ermeni patriği Zaven efendi’nin bir İngiliz gemisi ile İstanbul’a gelmesi ve gösterilerle karşılanması, Fransız General Franchet d’Esperey’in Fatih’in 1453’te İstanbul’a girişi gibi, Rumların kendisine hediye ettiği beyaz bir atla İstanbul’a girmesi azınlıkların taşkınlıklarını daha da artırdı.
İstanbul hükümetinde ise Ahmet İzzet Paşa’nın istifasından sonra yeni kabineyi Tevfik Paşa kurdu. Ancak onun da istifası üzerine 4 Mart 1919’da yeni hükümet İngiliz taraftarı olan Damat Ferit Paşa tarafından kuruldu. Osmanlı parlamentosu da kapatıldı.
8.4.2. İzmir’in İşgali 
Paris barış Konferansı’nda sözde bölgedeki Rumları korumak gerekçesiyle İzmir’in Yunanlılar tarafından işgal edilmesi kararlaştırılmıştı. Bu kararda en büyük destekçileri şüphesiz İngilizlerdi. Bu karar doğrultusunda Yunanlılar hazırlıklarını yapmıştır. Nitekim İngiliz amirali Calthorpe’e 7 Mayıs 1919’de İzmir’in Yunanlılar tarafından işgal edileceği hükümeti tarafından bildirildi. Bunun üzerine Amiral İstanbul’dan ayrılarak 13 Mayıs’ta İzmir’e geldi. Fransız, İtalyan, Yunan subayları ile bir toplantı yaparak; işgalin nasıl gerçekleştirileceği ve nerelerin işgal edileceği de karar bağlandı. Bu toplantıda İzmir’in bir Yunan tümeni tarafından işgal edilmesi de karar bağlandı. Amiral İzmir valisine ve 17. Kolorduya bir nota ile Mondros Mütarekesinin 7. maddesine göre işgal edileceğini, 15 Mayıs’ta yapılacak işgal olayında bir olay çıkmaması için Türk askerlerinin kışlalarından çıkmamalarını; haberlerin engellenmesi için de telgrafhanenin İngilizler tarafından işgal edileceğini de Vali Ali Nadir Paşa’ya bildirdi.
 15 Mayıs 1919 sabahı Yunan ve İngiliz savaş gemileri İzmir limanına girdiler. Hiçbir mukavemetle karşılaşmadan işgali gerçekleştirdiler.
 Yunan işgali kısa zamanda İzmir’in dışına da çıktı. 16 Mayıs’ta Urla, 17 Mayıs’ta Çeşme, 20 Mayıs’ta Torbalı, 22 Mayıs’ta Menemen, 25 Mayıs’ta Manisa, Bayındır, Selçuk, 27 Mayıs’ta Aydın, 28 Mayıs’ta Ayvalık ve Tire, 29 Mayıs’ta Turgutlu, 4 Haziran’da Nazilli, 5 Haziran’da Akhisar, 12 Haziran’da Bergama işgale uğradı.







Azınlıkların Faaliyetleri ve Zararlı Cemiyetler
9.1. Azınlık Cemiyetleri
9.1.1. Mavri Mira Cemiyeti 
İstanbul’da Rum patrikhanesinde patrik vekilinin başkanlığında kuruldu. Yunan Kızılhaçı, Muhacirin komisyonu ve Rum okullarında görevli azınlıklar tarafından desteklendi. Cemiyetin amacı; İzmir ve çevresi ile Doğu Trakya’nın Yunanistan’a katılmasını sağlamaktı. 
9.1.2. Etnik-i Eterya Cemiyeti 
Bu cemiyet, Osmanlı- Yunan savaşı sırasında Rumların yaşadığı bütün toprakların Yunanistan’a katılmasını sağlamak ve Rum- Bizans İmparatorluğunu yeniden kurmak amacıyla Yunan subaylar tarafından kurulmuştur (1894). Cemiyet, Mondros ateşkesinden sonra amaçları doğrultusunda çalışmalarını sürdürdü. 
9.1.3. Rum Pontus Cemiyeti 
Bu cemiyet, Fatih tarafından Osmanlı Devleti’ne katılan Trabzon Rum Pontus İmparatorluğunu (1204-1461) yeniden kurmayı amaçladı. Trabzon, Samsun ve Karadeniz sahillerinde faaliyette bulundu.
 9.1.4. Ermeni Taşnak ve Hınçak Cemiyetleri
Rumlarla işbirliği yapan bu cemiyetler İngiltere’den yardım almışlardır. Bu cemiyetlerin amacı, Wilson ilkelerinden yararlanarak bağımsız bir ermeni devleti kurmaktı. 
9.1.5. Alyans İsrailit 
Yahudiler de yüzyıllar önce İspanya’daki katliamdan kaçtıklarında, kendilerine kapılarını açan Türklere karşı Rumlarla işbirliğine girdiler. Hahamhane, Patrikhane ile birlikte faaliyetlerde bulundu. “Alyans İsrailit” İstanbul’da Yahudi gençleri tarafından kurulmuştur.

9.2. Milli Varlığa Düşman Cemiyetler
Milli Mücadele’de azınlıkların kurduğu cemiyetlerin yanında milli çıkarlarımızla bağdaşmayan, milli birlik ve beraberliğimizi bozucu, işgalci devletlerin destek ve yardımlarıyla Türkler tarafından kurulan cemiyetler de mevcuttur.
9.2.1. Kürt Teali Cemiyeti
İngilizlerin yardımıyla İstanbul’da kurulmuştur. Diyarbakır, Bitlis, Mardin, Erzurum, Elazığ, Van vilayetlerinde şubeleri ve geniş manada faaliyetleri bulunuyordu. Wilson İlkeleri’nden yararlanarak doğuda bir Kürt Devleti kurmak amaçlanmıştır. 
9.2.2. İslâm Teali Cemiyeti
Konya’da şubesi bulunan cemiyetin amacı: Din ve devlet ayrılığına taraftar olmadan ilmî, ahlakî ve sosyal yollarla siyasî hayata tesir etmek; Osmanlı Devleti’nin içine düştüğü kötü durumdan ve bunalımdan kurtulması için dinî esaslara dayalı olarak hilafet ve saltanatın nüfuzunu kuvvetlendirmekti.
Cemiyet ayrıca; “Düşmana karşı direnmenin yararsız olduğu görüşünde ve halifeye bağlılıktan başka bir şeyin memleketi kurtaramayacağı düşüncesinde idi.”
9.2.3. İngiliz Muhipleri Cemiyeti
Milli birlik ve beraberliğimizi bozucu kuruluşların hepsinin birleştikleri nokta; “Osmanlı Devleti artık egemen bir devlet halinde yaşayamaz. Varlığını koruması, ancak himaye altına girmesiyle mümkündür” görüşüdür. 
•	İngilizler’in parasal desteğiyle İstanbul’da kurulmuştur. 
•	İngiliz mandasını savunmuşlardır. 
•	Osmanlı Devleti içerisindeki yöneticiler tarafından desteklenmiştir
9.2.4. Sulh ve Selamet-i Osmaniye Fırkası
•	İttihat ve Terakki karşıtlarından oluşmuştur. 
•	Padişaha bağlılığı savunmuşlardır. 
•	Meşrutiyet ve demokrasi ilkelerine bağlı siyaset takip etmişlerdir.
9.2.5. Wilson Prensipleri Cemiyeti
 Osmanlı Devleti’nin kurtuluşunun ancak ABD’nin mandası ile mümkün olabileceği savunulmuştur. Cemiyetin kurucularından bir kısmı Kurtuluş Savaşı’nda Milli Mücadelecilere katılmıştır.
9.3. Milli Cemiyetler 
“Müdafaa-i Hukuk” denilen bu cemiyetler, Mondros Ateşkes Antlaşmasından sonra başlayan işgallere karşı kurulmuştur. Cemiyetlerin kurulmasının en önemli nedeni, Trakya’nın ve Batı Anadolu’nun Yunanistan’a verileceği, Doğu Anadolu ve Kilikya’da bir Ermeni devletinin, Samsun-Trabzon çevresinde Pontus Rum devletinin kurulacağı endişesiydi. 
9.3.1. Trakya – Paşaeli Müdafaa-i Hukuk Cemiyeti: 
2 Aralık 1918’de Edirne’de kurulan bu cemiyet Trakya’nın Yunanistan’a verilmesi tehlikesine karşı kurulmuştur. Cemiyeti kuranlar, Trakya’nın Yunanlılara verileceğini ve Osmanlı hükümetinin buna engel olamayacağını düşünüyorlardı. Osmanlı Devleti’nin parçalanması halinde gerekirse Batı Trakya ile birleşerek bir Trakya cumhuriyeti kurulması amaçlanmıştır. Sivas Kongresinde diğer milli cemiyetlerle birleşen bu cemiyet, Mondros Ateşkesinden sonra kurulan ilk direniş cemiyetlerinden biridir.
9.3.2. İzmir Müdafaa-i Hukuk-u Osmaniye Cemiyeti 
2 Aralık 1918 tarihinde, İzmir’in Yunanlılara verilmesini engellemek için kurulmuştur. Ancak, İttihatçı ve Bolşevik olmakla suçlanan cemiyet, düzenli bir örgüt haline gelemedi. 
9.3.3. İzmir Redd-i İlhak Cemiyeti
İzmir’in haksız işgaline karşı kurulmuştur. Aynı zamanda milis teşkilatı kurarak Yunan işgaline fiilen karşı koyulmasında, birinci ve ikinci Balıkesir ile Alaşehir kongrelerinin toplanmasında etkili olmuştur. 
9.3.4. Kilikyalılar Cemiyeti
 Adana ve dolaylarının Fransa’nın işgaline uğrayacağı endişesiyle, İstanbul’da Adana eşrafının ileri gelenleri tarafından 21 Aralık 1918 tarihinde kurulmuştur. Dernek; Adana ve havalisinin Türk olduğunu, yöre halkının anavatandan ayrılmak istemediklerini kanıtlayacak yazılar yazmışlar, Feryatname adıyla bir makale yayınlamışlardı. 
9.3.5. Milli Kongre Cemiyeti 
Milli Talim ve Terbiye Cemiyeti üyeleri tarafından kuruldu. Amacı, Türkler hakkında dünyada yapılan olumsuz propagandalara yayın yolu ile karşı koymak ve Türk Milleti’nin haklarını dünya milletlerine duyurmaktı. Özellikle Fransızca eserler yayınlayarak etkili hizmetlerde bulundular. “Kuvay-ı Milliye” deyimini kullanan ilk siyasi kuruluş, Milli Kongre Cemiyeti oldu. 
9.3.6. Trabzon Muhafaza-i Hukuk Cemiyeti
Karadeniz kıyılarında kurulması amaçlanan Rum-Pontus Devletine karşı kurulmuştur. Erzurum Kongresinden sonra Şark Vilayetleri (Doğu Anadolu ) Müdafaa-i Hukuk Cemiyeti’nin bir şubesi haline gelmiştir
9.3.7. Şark Vilayetleri (Doğu Anadolu) Müdafaa-i Hukuk Cemiyeti 
Doğu vilayetlerinin Ermenilere verilmesini engellemek amacıyla kurulmuştur. Cemiyetin aldığı karara göre;
a. Hiçbir surette göç edilmeyecek 
b. Derhal bilim, iktisat ve din alanında örgütlenilecek 
c. Doğu vilayetlerinin uğrayacağı bir saldırıya karşı birleşilecek. 
Cemiyet, doğu vilayetlerinde Türklerin Ermenilerden sayı bakımından üstün olduğu kadar tarih, kültür ve medeniyet açısından da üstün olduğunu göstermek için propaganda yoluyla faaliyetlere girişmiştir. Bu cemiyet Erzurum Kongresini organize edecektir.




















IV. MİLLİ MÜCADELENİN BAŞLAMASI VE TBMM   AÇILMADAN ÖNCEKİ GELİŞMELER 
1. Mustafa Kemal Paşanın Samsun'a Çıkışı
Mustafa Kemal’in Samsun’a çıkışı konusunda farklı gerekçeler ileri sürülmekle birlikte, bunun bir askeri görev olduğu muhakkaktır. Mondros Mütarekesi sonrası ülke genelinde baş gösteren asayişsizlik Orta Karadeniz’de de fazlasıyla yaşanmaktaydı. Özellikle Pontus Rumlarının bölgedeki faaliyetleri ve bu faaliyetler karşısında bölge halkının tepkisi bir çatışma ortamı doğurmuştur. 
Samsun, Vezirköprü ve Merzifon dolaylarında Pontus Rum Çetelerinin Türk ahaliye saldırıları artmış, fakat buna rağmen galip devletler işi tam tersinden alarak bu bölgede meydana gelen olayların sebeplerini, Türklerin Hıristiyanlara karşı saldırılarına bağlamıştır. Özellikle İngilizler bölgede asayiş ve sükun sağlanmadığı taktirde buraları da işgal edeceklerini bildirmişlerdi. Gerçekte işgal niyetinde olan İngilizler Osmanlıdan kalma silahların toplanmasını, oluşan milli direnişin ortadan kaldırılmasını bir nota ile Osmanlı Hükümeti’ne bildirdi. 
Bu durum karşısında Osmanlı Hükümeti bölgedeki olayları yerinde incelemek ve gerekli tedbirleri almak adına M. Kemal’i 9. Ordu Müfettişi sıfatıyla Samsun’a yolladı. Buradan da anlaşılıyor ki Mustafa Kemal milli mücadeleyi başlatmak niyetiyle bölgeye gitmemiştir. Aynı şekilde Padişah da M. Kemal’i bir mücadele başlatmak niyetiyle oraya göndermemiştir. M. Kemal İngilizlerin de bilgisi dahilinde bölgeden sorumlu müfettiş olarak Samsun’a yola çıkmıştır. Ancak haksız işgalleri bir türlü kabullenemeyen M. Kemal Anadolu halkının bu işgaller karşısındaki tutumunu merak ediyordu. Bu görev kafasındaki bir çok soruya cevap bulacağı bir seyahat olacaktır. 16 Mayıs 1919 ‘da yola çıkan Mustafa Kemal ve beraberindekiler 19 Mayıs 1919’da Samsun’a ulaşır. 
M.Kemal, bölgede yaptığı çalışmalar ve toplantılardan sonra bölgede huzuru bozanların Rumlar olduğunu, İngilizlerin antlaşma hükümlerine uymadıklarını İstanbul Hükümeti’ne bir telgrafla bildirmiştir. 
Samsun’un İngiliz işgalinde olması nedeniyle  24 Mayıs’ta göreviyle ilgili incelemelerde bulunmak amacıyla iç kısımlara geçmek istediğini İstanbul’a bildiren Mustafa Kemal Paşa Havza’ya geçti. 
2. Mustafa Kemal Paşa'nın Havzadaki Faaliyetleri
Mondros Mütarekesi hükümlerini kendi çıkarları doğrultusunda yorumlayan itilaf devletleri vatan topraklarını işgal etmekte ve bu işgalleri her geçen gün artırmaktadır. Bu durum karşısında, teslimiyetçi ve suskun bir politika izleyen İstanbul hükümetini bu tutumu karşısında Mustafa Kemal Paşa harekete geçmişti. Özellikle Yunanlıların İzmir’den sonra Manisa ve Aydın’ı da işgal etmesi ve bu işgalleri esnasında yaptığı saldırı ve zulümlerin halkımızca bilinmediğini, bu nedenle milleti aydınlatmak, milli tepki ve şikayetlerini harekete geçirmek istedi. Mustafa Kemal Paşa, Türk Milleti’ni uyardığı ilk genelgesini Havza’dan çekmiştir.
Halkı işgallere karşı  tepkiye davet eden genelge 28 Mayıs 1919 tarihinde valilere ve bağımsız mutasarrıflıklar ile Erzurum’daki 15. Kolordu, Ankara’daki 20. Kolordu, Diyarbakır’daki 13. Kolordu Komutanlıklarına ve Konya’daki 2. Ordu Müfettişliğine gönderildi. 
Milli Mücadelemizde “Havza Genelgesi” olarak bilinen bu genelgeden sonra, başta İstanbul’da düzenlenen altı büyük miting olmak üzere ülkenin değişik bölgelerinde 100’e yakın miting ve gösteri düzenlenmiştir. İtilaf Devletleri M. Kemal’in bu faaliyetlerinden rahatsızlık duymaya başlamışlar ve Osmanlı Hükümeti’ne baskı yapmaya başlamışlardır. Bunun üzerine hükümet M. Kemal’i İstanbul’a geri çağırmıştır.
Mustafa Kemal Paşa Padişaha yolladığı bir yazı ile kömür ve benzin yetersizliğinden İstanbul’a gelmeyeceğini, milletin istiklâline kavuşması, saltanatın ve hilafetin yok olmaktan kurtulması için, Anadolu’da ve milletin sinesinde kalarak vatani görevlerine devam etmek istediğini bildirmişti.
3. Amasya Genelgesi
12 Haziran 1919’da Havza’daki çalışmalarını tamamlayan Mustafa Kemal Paşa, iç kısımda kalan Amasya’nın daha güvenli bir yer olacağını düşündüğünden Havza’dan ayrılmış ve Amasya’ya gelmişti. Havza Genelgesi sonrası ortaya çıkan milli direnişin mutlak suretle teşkilatlandırılması ve yaygınlaşarak ülke geneline dağılması gerekliliği anlaşılmıştı. Mustafa Kemal Paşa ve beraberindekiler Amasya’nın sivil ve askeri ileri gelenleriyle kalabalık bir halk topluluğu tarafından samimi bir şekilde karşılanmışlardı.
Mustafa Kemal Paşa’nın Amasya’da bulunduğu günlerde yani 15 Haziran 1919’da Harbiye Nezareti, aldığı bir kararla Anadolu’da üç ordu müfettişliği kurmuş ve Mustafa Kemal Paşa’nın görev yaptığı 9. Ordu Müfettişliği 3. Ordu Müfettişliğine dönüştürülmüştü. Mustafa Kemal Paşa’nın unvanı da 3. Ordu Müfettişi olarak değiştirilmişti.
Millî Mücadele’mizin önemli üç tanınmış siması, Ali Fuat Paşa, Rauf Bey ve Refet Paşa Mustafa Kemal’le 19 Haziran 1919’de Amasya’da buluşmuştur. İşte Türk Millî Mücadelesi’nin önder kadrosu diyebileceğimiz bu insanlar Amasya’da birkaç gün boyunca görüşme yapmışlar ve nihayetinde alınan kararları Türk Milleti’ne bir beyanname ile duyurmaya karar vermişlerdi.
Esas metni Mustafa Kemal Paşa tarafından dikte ettirilen ve toplantıya katılan Millî Mücadele önderlerince de imzalanan kararlar 21-22 Haziran 1919 gecesi “mülkî ve askerî” makamlara bildirildi. Genelge şu maddelerden oluşuyordu: 
1. 	Vatanın bütünlüğü ve milletin bağımsızlığı tehlikededir.
2. 	İstanbul Hükümeti üzerine aldığı sorumluluğun gereğini yerine getirmemektedir. Bu durum milletimizi yok olmuş gibi gösteriyor.
3. 	Milletin bağımsızlığını, yine milletin azim ve kararı kurtaracaktır.
4. 	Milletin içinde bulunduğu durum ve şartların gereğini yerine getirmek ve haklarını gür sesle cihana duyurmak için her türlü baskı ve kontrolden uzak millî bir hey’etin varlığı zaruridir.
5. 	Anadolu’nun her bakımdan en güvenli yeri olan Sivas’ta hemen millî bir kongrenin toplanması kararlaştırılmıştır.
6. 	Bunun için bütün illerin her sancağından milletin güvenini kazanmış üç temsilcinin mümkün olan en kısa zamanda yetişmek üzere yola çıkarılması gerekmektedir.
7. 	Her ihtimale karşı, bu mesele millî bir sır olarak tutulmalı ve temsilciler, gereğinde yolculuklarını kendilerini tanıtmadan yapmalıdırlar.

8. 	Doğu illeri adına, 10 Temmuzda Erzurum’da bir kongre toplanacaktır. O tarihe kadar öteki illerin temsilcileri de Sivas’a gelebilirlerse, Erzurum Kongresi’nin üyeleri de Sivas Genel Kongresi’ne katılmak üzere hareket ederler.
Amasya Tamimi’nin diğer esaslarına göre; Sivas Kongresi için seçilecek delegeler, Müdafaa-i Hukuk-u Milliye Cemiyetleri, belediyeler ve bu gibi diğer kuruluşlar tarafından belirleneceklerdi. Seçilen kişilerin isimleri ve hareket tarihleri bildirilecekti. 
3.1. Amasya Genelgesinin Önemi
Amasya Tamimi, siyasî ve hukukî yönden büyük önem taşıyan tarihi bir belgedir. Bu tamim ile Millî Mücadele fikri artık bir fikir olmaktan çıkmış, bir eyleme dönüşmüştür Bu tamim ile Mustafa Kemal Paşa, Anadolu’da başlayan Millî Mücadelenin hedefini, stratejisini ve yöntemini belirlemiştir. Amasya Tamimi bir bağımsızlık bildirisidir. Bu tamimle istiklâl meşalesi yakılmıştır
Amasya Tamimi, Millî egemenliğe dayalı yeni bir Türk Devleti’nin kurulması yolunda atılan ilk adım olmuştur. Bu tamim ile millet egemenliği dile gelmiştir. Vatanımızın uğradığı haksız işgallere ve haksızlıklara karşı, Türk Milleti’nin duygularına tercüman olmuştur.
















 4. Erzurum Kongresi
Amasya’daki faaliyetlerini tamamlayan Mustafa Kemal Paşa Erzurum’a gitmek üzere 25 Haziran’da bu şehirden ayrıldı. Mustafa Kemal ve Rauf Bey 10 Temmuz’da Erzurum’da toplanacak olan kongre için, hem Vilâyat-ı Şarkiye Müdafaa-i Hukuku Milliye Cemiyeti Erzurum şubesi hem de 15. Kolordu Komutanı Kâzım Karabekir Paşa tarafından davet edilmişlerdi.
4.1. Kongre Hazırlıkları ve Kongre Çalışmaları
Erzurum’da bir kongre toplanması düşüncesi, Vilâyat-i Şarkıye Müdafa-i Hukuku Milliye Cemiyeti Erzurum şubesi ile Trabzon Muhafaza-i Hukuk Cemiyeti’nin ortak bir düşünce ve çabasının bir sonucudur. 30 Mayıs 1919’da her iki cemiyet Doğu Anadolu ve Karadeniz bölgesinin birlik halinde hareket etmesi, bölgeye yönelik Ermenilik ve Rumluk emellerine karşı çareler düşünmek ve tedbirler almak amacıyla “ortak bir kongre” yapılması hususunda bir karar almışlardı. Mustafa Kemal ve arkadaşlarının katılımıyla kongre  23 Temmuz 1919’da toplandı. 
4.2. Erzurum Kongresi Kararları 
1. Trabzon Vilayeti (Rize, Trabzon, Gümüşhane, Giresun, Ordu) ve Canik (Samsun) Sancağı ile özellikle Ermenilerin yoğun olarak yaşadıkları doğu ve güneydoğu illeri bir bütündür hiçbir sebeple birbirinden ayrılamaz.
Irk ayrımı yapmaksızın buralarda yaşayan bütün Müslümanlar kardeştirler.
2. 	Her türlü yabancı işgal ve müdahalesine karşı ve Osmanlı Hükümetinin dağılması halinde, millet topyekün kendisini savunacak ve direnecektir.
3. 	İstanbul Hükümeti vatanı koruma ve istiklâli elde etme gücünü gösteremediği takdirde, bu gayeyi gerçekleştirmek için geçici bir hükümet kurulacaktır. Bu hükümet üyeleri Millî Kongrece seçilecektir, Kongre toplanmamışsa bu seçimi Heyet-i Temsiliye yapacaktır.
4. 	Kuva-yı Milliye’yi tek kuvvet olarak tanımak ve millî iradeyi hakim kılmak esastır.
5. 	Hıristiyan azınlıklara siyasi hakimiyet ve sosyal dengemizi bozacak ayrıcalıklar verilemez. 
6. 	Devletin bağımsızlığı ve vatanın bütünlüğü saklı kalmak şartıyla, işgal amacı taşımayan herhangi bir devletin yardımı kabul edilecektir. (Manda ve himaye düşüncesine ilk karşı çıkış niteliğindedir. Erzurum Kongresi’nde manda ve himaye ile ilgili herhangi bir madde yoktur.)

7. 	Millî Meclis’in derhal toplanmasını ve hükümetin yaptığı işlerin Meclis tarafından kontrol edilmesini sağlamak için çalışılacaktır.
Kongre Vilayat-ı Şarkiye Müdafaa-i Hukuku Milliye Cemiyeti’nin ismini değiştirmiş ve Şark-i Anadolu Müdafaa-i Hukuk Cemiyeti adını vermiştir. Artık Doğu Anadolu’da ki bütün cemiyetler bu isim altında bir araya getirilmişlerdi.
 Yine Erzurum Kongresi, Kongre kararlarını yürütmek üzere en az dokuz en fazla on altı üyeden oluşacak olan bir “Heyet-i Temsiliye” vücuda getirmişti. 
Mustafa Kemal Paşa, Heyet-i Temsiliye Reisliğine, Rauf Bey de Reis yardımcılığına getirilmişlerdir. Kâzım Karabekir Paşa da Heyet-i Temsiliye’nin üyesi olmuştur.
4.3. Erzurum Kongresi Kararlarının Nitelikleri
Erzurum Kongresi bölgesel yapıda bir kongre olmasına rağmen, millîliğe gidişin ilk teşkilatlaşma unsurlarını taşır. Bilahare Sivas’ta Anadolu ve Rumeli Müdafaa-i Hukuk Cemiyeti’nin benimseyeceği müdafaa-i hukuk ilkeleri burada kararlaştırılmış ve teşkilatın yapısı burada oluşturulmuştur. Bölgesel amaçlı bir kongre olmasına karşın alınan kararlar büyük ölçüde ulusal bir nitelik kazanmıştır.
Erzurum Kongresi, Amasya’da bir araya gelen Millî Mücadelemizin önder kadrosu ile Doğu Anadolu’nun müdafaa-i hukukçu hareketini bir araya getirmiş, merkezileştirici bir rol de üstlenmiştir. Amasya’da askeri bir lider kadrosu bulan milli mücadele hareketi Erzurum Kongresi’yle bölgeselde olsa sivil bir tabana kavuşmuştur.
Erzurum Kongresi vatanın bütünlüğü ve milli bağımsızlık yolundaki esasları belirlemiştir. Bu esaslar “kayıtsız ve şartsız bağımsızlık ve milli hakimiyet” idi. 
Erzurum Kongresi Trabzon ve altı doğu vilayetindeki millî teşkilatları ve güçlerini birleştirmiş ve ortaya koyduğu Şarki Anadolu Müdafaa-i Hukuk Cemiyeti’ni bütün doğuyu temsil eden bir organ olarak öngörmüştü.
Erzurum Kongresi, Milli Mücadele Hareketi’ne ve bu hareketin lideri ile kadrosuna hukuki bir kimlik kazandırmıştır.
Erzurum Kongresi beyannamesi çok az değişikliklerle Sivas Kongresi tarafından kabul edildikten bir süre sonra Osmanlı Meclis-i Mebusanı’nda Misak-ı Milli olarak kabul edilmiştir 
Erzurum Kongresi çalışmalarını tamamladıktan sonra Mustafa Kemal Paşa, Heyet-i Temsiliye Reisi sıfatıyla 29 Ağustos 1919’da Sivas’ta toplanacak olan kongrenin hazırlık çalışmalarını yapmak amacıyla beraberindekilerle birlikte Erzurum’dan ayrıldı.
5. Balıkesir (26-31 Temmuz)  ve  Alaşehir (16–25 Ağustos 1919)
   Kongreleri 
Batı Anadolu’da Yunanlılara karşı elde edilen bazı başarılar birliklerimizin desteklenmesi düşüncesini doğurmuştur. Bu amaçla Edirne, Balıkesir, Alaşehir ve Nazilli’de kongreler toplanmıştır. Balıkesir Kongresinde alınan kararlar Alaşehir Kongresinde de aynen kabul edilmiştir. Bu kongre kararlarına göre;
- Yunanlılara karşı mücadele devam ettiği sürece seferberlik vardır.
- İdareyi tek elden sağlamak için merkez heyeti kurulacaktır.
- Sancaklarda ve kazalarda levazım birlikleri oluşturulacaktır.
- Ayvalık kıyılarından başlayan Soma, Akhisar, Salihli, Nazilli kasabalarından geçen bir hat üzerinde Batı cephesi oluşturulmuştur. 
6. Sivas Kongresi
Amasya Genelgesinde, “Anadolu’nun en güvenli yerlerinden biri olan Sivas’ta millî bir Kongre’nin bir an önce toplanacağı bildirilmiş ve vilayetlerin her sancağından milletin güvenini kazanmış üç temsilcinin seçilerek hemen Sivas’a gönderilmesi istenmişti. “
Mustafa Kemal Paşa ve beraberindekiler Sivas Kongresi’ne katılmak üzere Erzurum’dan 29 Ağustos 1919’da ayrılmış ve 2 Eylül’de Sivas’a gelmişlerdi.
Bu arada, hem İstanbul hükümeti hem de Fransızlar Sivas Kongresini engellemeye yönelik tedbirler alıyorlardı. Fransız Binbaşı Brunot, kongrenin toplanması halinde Sivas Valisi Reşit Paşa'ya şehrin işgal edileceğini söylemişti. İstanbul hükümeti de, Elazığ Valisi Ali Galip, kongreyi basmakla görevlendirilmişti. Bu girişimler milli mücadeleye bağlı kısıtlı güçler tarafından engellenecektir.
Kongre 4 Eylül 1919 Perşembe günü saat 14. 00’de Sivas Lisesi salonunda açılmıştır. Başkanlık için yapılan oylama sonucunda aleyhteki üç oyun dışında Mustafa Kemal Paşa Kongre Başkanlığı’na seçilir. Açılış konuşmasını yapan Mustafa Kemal Paşa, ülkenin karşı karşıya olduğu durumu anlatmış, saltanat makamının vaziyete razı tavrını eleştirmiştir.
Kongrenin 7 Eylül tarihli 3. oturumunda Erzurum Kongresi Tüzüğü görüşülmeye başlanmıştır. Yapılan görüşmelerden sonra bazı değişiklikler yapılır. Bu değişiklikler büyük ölçüde bölgesel olan kararların ulusal bir şekle dönüştürülmesidir. Sivas Kongresi’nin Erzurum Kongresi Tüzüğünde yaptığı değişiklikler şunlardır: 
1. Erzurum Kongresi bütün Doğu Karadeniz ve Doğu Anadolu’daki cemiyetlerin ismini “Şarki Anadolu Müdafaa-i Hukuk Cemiyeti “olarak belirlemişti Sivas Kongresi’nde bu cemiyetin ismi “Anadolu ve Rumeli Müdafaa-i Hukuk Cemiyeti” olarak benimsenmiş ve değiştirilmiştir.” Böylece Anadolu’daki ve Rumeli’deki millî hareket bir cemiyet bünyesinde merkezileştirilmiştir. Böylece Millî teşkilat bütün vatana yayılmış ve millî kuvvetlerin bir elden yönetilmesi ve millî bir hedefe yöneltilmesi sağlanmıştır.
2. Erzurum Kongresi’nin bir karar ve icrâ organı olarak teşkil edilen Heyet-i Temsiliye ile ilgili olarak tüzükte yer alan “Heyet-i Temsiliye, bütün Doğu Anadolu’yu temsil eder” hükmü yerine “Heyet-i Temsiliye bütün vatanı temsil eder” hükmü getirilmiş ve böylece Millî hareket bir heyet’in yönetimine bırakılmıştı.
 3. Erzurum Kongresi’nin dokuz kişi olarak belirlediği Heyet-i Temsiliye üye sayısı Refet Bey’in de alınmasıyla 10 kişiye çıkarılmıştı. Ancak bu heyete işlerlik kazandırabilmek için üye sayısını artırılması uygun görülmüş ve bu sayı Sivas Kongresi’ne katılan delegelerin kararlarıyla 16 kişiye yükseltilmiştir.
4. Erzurum Kongresi’nde “Her türlü işgal ve müdahaleyi Rumluk ve Ermenilik kurma gayesine bağlı sayacağımızdan, topyekün savunma ve direnme ilkesi kabul edilmiştir şeklinde belirtilen hüküm, Sivas Kongresi’nce “Her türlü işgal ve müdahalenin ve özellikle Rumluk ve Ermenilik kurma gayesine yönelmiş faaliyetlerin reddi konularında topyekün savunma ve direnme ilkesi kabul edilmiştir” şekline dönüştürülmüştür.
5. Erzurum Kongresi Tüzüğünün dördüncü maddesinde yer alan “Osmanlı Hükümeti’nin yabancı devletlerin baskısı karşısında, buraları (yani Doğu vilayetlerini) bırakmak ve ilgilenmemek zorunda kaldığı anlaşılırsa, alınacak idarî, siyasî, askerî tedbirlerin tayin ve tespiti” yani geçici bir idare kurma konusu, Sivas Kongresi‘nde “Osmanlı Hükümeti’nin yabancı devletlerin baskısı karşısında, yurdumuzun herhangi bir parçasını bırakmak ve ilgilenmemek zorunda kaldığı anlaşılırsa” şeklinde değiştirilmiştir. Böylece hükmün ele aldığı saha bir coğrafi bölge olmaktan çıkarılarak bütün vatanı içine alacak şekle dönüşmüştür. Böylece bütün ülkenin korunması ilkesi ifade edilmiştir. 
Sivas Kongresine damgasını vuran meselelerin başında şüphesiz ki manda ve himaye meselesi gelmektedir. Daha Erzurum Kongresi’nin toplandığı günlerde Mustafa Kemal Paşa’ya yakın kişilerinde arasında bulunduğu bazı aydınlarımız ve devlet adamları, Türkiye’nin bütünlüğünü koruyacak şekilde bir mandaya sıcak bakılabileceğini ve özellikle işgalci görünmeyen Amerikan Mandası’na sıcak baktıklarını belirtiyorlardı. Mustafa Kemal Paşa’yı ve Rauf Bey’i etkileyerek “manda” ile ilgili olumlu bir gelişme sağlamaya çalışıyorlardı. Bunlar arasında bilahare Erzurum Kongresi’ne Sivas delegesi olarak katılan ve bu kongrenin sonunda 9 kişilik Heyet-i Temsiliye üyelerinden birisi olan Bekir Sami Bey, Eski sadrazamlardan Ahmet İzzet Paşa, İsmail Hami Bey gelmekteydi.
Manda meselesi Sivas Kongresi’nde Mustafa Kemal Paşa’yı en çok uğraştıran mesele olmuştur. Delegelerden büyük bir kısmı manda meselesine karşıdırlar. Daha önce Erzurum Kongresinde dile getirilen özellikle Amerikan mandası Sivas Kongresi’nde de tekrardan gündeme getirilmiş ama kesinlikle herhangi bir devletin himayesine girilmesi kabul edilmemiştir. Milli Mücadelemizin devam ettiği günlerde “manda meselesi” bir daha gündeme gelmemiştir.

 

6.1. Sivas Kongresi Kararları ve Nitelikleri
Sivas Kongresi’nin 11 Eylül günü yapılan son oturumunda kabul edilen ve Umumî Kongre Heyeti adına yayınlanan beyannamede yer alan hususlar şöyledir: 
1.	Erzurum Kongresi kararları aynen kabul edilmiştir. 
2.	Tüm milli cemiyetler Anadolu ve Rumeli Müdafaa-i Hukuk Cemiyeti adı altında birleştirilmiştir. 
3.	Manda ve himaye fikri kesin olarak reddedilmiştir (ABD mandası). 
4.	Temsil Kurulu’nun yetkileri tüm yurdu temsil edecek şekilde genişletilmiştir. 
5.	Devletin ve milletin bağımsızlığı zedelenmemek şartıyla borç alınabileceği kabul edilmiştir. 
6.	Mebusan Meclisi’nin açılması için çalışmaların devam etmesi kararlaştırılmıştır. 
7.	İrade-i Milliye adlı bir gazete çıkarılmasına karar verilmiştir. 
6.2. Sivas Kongresi’nin Önemi: 
•	Her yönüyle ulusal bir kongredir. 
•	Sivas Kongresi, seçimle gelen delegelerden oluşmuştur. 
•	En çok tartışılan konu manda ve himaye olmuş, fakat kesin olarak reddedilmiştir. 
•	Misak-i Milli’nin esasları belirlenmiştir. 
•	Yürütme yetkisi Temsil Kurulu’na verilmiştir. Ali Fuat Paşa Batı Anadolu’ya Kuva-yı Milliye Kumandanı olarak atanmıştır. 
•	Milli Mücadele, teşkilatını ve liderini bulmuştur.
Sivas Kongresi’yle milletin bütün fertlerini ve düşüncelerini millî idareye ortak etmek ve bağlamak suretiyle, İstanbul’un gücü ve otoritesini yıkmış ve milli egemenlik ilkesini hakim kılmıştır. Sivas Kongresi ile birlikte “millî istiklâl” ilkesinin yanında “millî hakimiyet” ilkesi de aşama aşama gerçekleşiyordu.
7. Ali Rıza Paşa Hükümeti ve Amasya Görüşmesi
Sivas Kongresi sonrasındaki en önemli gelişmelerden biri Osmanlıdaki hükümet değişikliği olmuştur. Milli mücadele karşıtı Damat Ferit Paşa’nın istifası üzerine hükümeti kurma görevi, siyasi hayatta fazla tanınmayan, ancak namuslu ve vatansever kişiliğiyle tanınan Ali Rıza Paşa’ya verildi. Bu süreçte böyle bir kişinin hükümetin başına geçmesi milli mücadele açısından büyük bir şans olarak kabul edilebilir. Ali Rıza Paşa 2 Ekim’de hükümetini kurdu. Bu hükümette “vatanın bütünlüğünü ve bağımsızlığını savunan ve işgallerin haksızlığını düşünen ve karşı olan” bakanlar vardı. Hatta Anadolu’daki Millî Mücadele Hareketi’ne ve Kuvayı Milliye ‘ye sempati duyanlarda vardı. Bunlardan biri olan Mersinli Cemal Paşa, Harbiye Nazırı olmuş ve adeta Anadolu’nun İstanbul’daki ve hükümetteki sesi olmuştur. 
Ali Rıza Paşa kabinesi, milli iradenin temsilcisi olan Temsil Heyeti ile uyuşup anlaşmak gerektiğini anlamıştı. M. Kemal Paşa ve Ali Rıza Paşa, birkaç gün yazıştılar. Sonunda ikili bir görüşme yapılmasına karar verdiler. Mustafa Kemal Paşa yer olarak Amasya’yı tespit ettiklerini, Heyet-i Temsiliye’den ise kendisiyle birlikte Rauf ve Bekir Sami Beylerin de katılacaklarını Harbiye Nazırı Cemal Paşa’ya bildirir. Böylece Amasya’da buluşmak üzere Bahriye Nazırı Salih Paşa ve beraberindeki heyet 15 Ekim’de gemiyle İstanbul’dan, 16 Ekim’de de Mustafa Kemal Paşa ve arkadaşları Sivas’tan yola çıkar. 20-22 Ekim 1919’da Amasya’da yapılan çeşitli protokoller sonunda şu kararlar alındı.
•	İstanbul Hükümeti Anadolu ve Rumeli Müdafa-i Hukuk Cemiyeti'ni ve Temsil Heyeti'ni tanıyacaktır. 
•	Mebusan Meclisi Anadolu'da güvenli bir yerde toplanacaktır. (Meclisin İstanbul dışında bir yerde toplanması istenmişse de bu Osmanlı anayasasına aykırı olduğu gerekçesiyle kabul görmemiştir)
•	Türk vatanının bütünlüğü ve bağımsızlığı korunacaktır. Bu amaca yönelik olarak yabancılara siyasi hakimiyet ve sosyal dengemizi bozacak imtiyazlar verilmeyecek.
•	İstanbul Hükümeti Milli Kongre kararlarını kabul edecektir. 
•	Temsil Heyeti İstanbul Hükümeti ile arasına sorun kalmadığını açıklayacaktır. 
•	İstanbul Hükümeti Temsil Heyeti'nden habersiz İtilaf devletleri ile barış görüşmesi yapmayacaktır. Bu görüşmeye temsil heyetinin belirleyeceği kişiler de katılacaktı. 
Amasya Mülâkatı’nın en önemli sonucu “Tanınmadır”. İstanbul hükümeti Anadolu ve Rumeli Müdafaa-i Hukuk Cemiyeti’nin hem varlığını hem de gücünü tanıyordu. Böylece Millî Mücadele hareketi Amasya’da meşrulaştığı gibi, bu hareketin haklılığı da ortaya çıkmıştır.
Salih Paşa, Millî Meclisin İstanbul dışında bir yerde toplanmasını kendi kişisel kanaati olarak benimsemişti. Ancak İstanbul’a döndüğünde İtilâf devletlerinin tutumundan ve Padişahın isteksiz davranışları yüzünden anayasaya aykırı olması gerekçesiyle meclisin İstanbul’un dışında toplanması uygun görülmemişti. 
 Bu mülâkatın bir diğer sonucu, ilk defa olarak İstanbul basını Millî Mücadele Hareketi ile büyük çapta ilgilenmiş ve lehine bir çok yazılar yazmıştır. 
Amasya Mülâkatı ile, Heyet-i Temsiliye Anadolu’da itibar kazanmıştır. Mustafa Kemal’e ve Millî Mücadele hareketine olan güven artmıştır. 
Amasya Mülâkatının bir diğer sonucu ise, işgalci devletler üzerinde etki yapması ve onları telaşa düşürmesidir. 

8. Mustafa Kemal Paşa ve Heyet-i Temsiliyenin Ankara'ya Gelişi
Sivas’ta komutanlarla yapılan toplantıda ele alınan bir diğer konu “Heyet-i Temsiliye’nin çalışmalarını yürüteceği yeni merkezin neresi olacağı konusudur. 
Komutanlarla yapılan toplantıda önerilen şehirler arasında Ankara, Konya ve Eskişehir bulunmaktaydı. Konya’nın tam anlamıyla Millî Mücadele Hareketini benimsememiş olmasından dolayı bu ilden vazgeçilmiştir. Ankara ile Eskişehir arasında bir tercih yapılması söz konusu edilmiş ve büyük çoğunlukta Ankara tercih edilmişti.
Ankara’nın tercih edilmesinin en önemli sebepleri arasında; “Ankara’nın Anadolu’nun ortasında bulunması, önemli ulaşım yollarının kesişme noktası olması, İstanbul’la demiryolu bağlantısının bulunması, Ankara halkının Millî Mücadele Hareketi’ne baştan itibaren destek vermesi, Ankara ve çevresinde millî teşkilatların güçlü oluşu ve Ankara’da Ali Fuat Paşa’nın Komutanlığını yaptığı 20. Kolordu’nun bulunması” yer alır.
Heyet-i Temsiliye Reisi Mustafa Kemal Paşa ve arkadaşları 18 Aralık’ta Sivas’tan ayrılmışlar ve 27 Aralık Cumartesi günü Ankara’ya gelmişlerdir. 
 Ankara bu tarihten itibaren artık Millî Mücadele Hareketi’nin merkezi olacak ve ileride de yeni Türk Devleti’nin temelleri ve kuruluşu burada atılacaktır. Milli mücadelenin kazanılmasından sonra bu misyonunu resmileştirerek 13 Ekim 1923’te Türkiye Devleti’nin başkenti olacaktır.

















9. Son Osmanlı Meclis-i Mebusa’nın Açılması ve Misak-ı Milinin İlanı
Ali Rıza Paşa Hükümeti işbaşına geldikten hemen sonra seçimlerin yapılması kararını 3 Ekim 1919’da almıştı. Amasya Mülakatında, Mebusan Meclisi’nin açılması ve seçimlerin yapılması konusu görüşülmüş ve taraflar Meclisin nerede toplanması gerektiği dışındaki konularda anlaşmışlardı. Aslında Salih Paşa Anadolu’nun merkezi bir yerinde meclisin açılabileceği hususunu kabul etmişti. Ancak İstanbul’da bu düşünce kabul görmediğinden, anayasa gerekçe gösterilerek meclisin devletin merkezi İstanbul’da toplanması kararlaştırıldı.
1919 genel seçimleri Osmanlı Devleti’nde yapılan altıncı ve son genel seçim olmuştur. Osmanlı ülkesinin içinde bulunduğu tüm olumsuzluklara rağmen demokratik bir ortam içinde geçmiştir. Seçimi büyük çoğunlukla Anadolu ve Rumeli Müdafaa-i Hukuk Cemiyeti’nin adayları kazanmıştır. Mustafa Kemal Paşa da yapılan seçimlerde Erzurum’dan mebus seçilmiştir.. Millî Mücadele Hareketi’nin diğer önemli ismi Rauf Bey ise Sivas’tan milletvekili seçilmiştir.
Mustafa Kemal Paşa Müdafaa-i Hukuk Cemiyetleri merkezlerine birer telgraf göndererek seçilen mebusları tebrik etmiş ve 5 Ocak 1920’den itibaren milletvekillerinin Ankara’ya gelmelerini bildirmiştir.
Mustafa Kemal Paşa, Heyet-i Temsiliye adına Ankara’ya gelen milletvekilleriyle görüşmüş ve onlardan mecliste Müdafaa-i Hukuk Cemiyeti Grubu adıyla bir grup kurmalarını istemişti. Bu grup, birlikte hareket edecektir. Gücünü milletten alacak ve milletin adına icraat yapacaktır.
Atatürk’e göre Erzurum ve Sivas Kongrelerinin kararlarının mecliste gündeme getirilmesi ve uygulanması için Millî Mücadeleye bağlı ve inanmış kişilerden kurulacak böyle bir gruba ihtiyaç vardı.
 Temsil heyetinin faaliyetlerinin sürdürülmesi için Ankara’da kimin kalacağı konusu tartışılmış ve Mustafa Kemal Paşa’nın kalmasına karar verilmiştir. Bu kararın alınmasında hem güvenlik endişesi hem de İstanbul’un resmen işgali gibi bir durumda Anadolu’da yeni bir meclis açabilecek kabiliyette birinin olması gerekliliği etkilidir.
3 Ocak 1920’den itibaren Ankara’ya gruplar halinde gelen milletvekilleri Mustafa Kemal paşa ile görüştükten sonra İstanbul’a gitmeye başladılar Mustafa Kemal Paşa, Ankara’da görüştüğü milletvekilleriyle bir “Müdafa-i Hukuk Grubu” kurulması konusunda anlaşmış; bu fikir ve gayelerin yerine getirilmesi için bir program hazırlanması konusunda da fikir birliğine varılmıştı. Misâk-ı Millî adı verilen bu programın müsveddeleri bile bu görüşmeler sırasında hazırlanmıştı. Ankara’da bu görüşmeler yapıldıktan sonra milletvekilleri bir görüş ve fikir birliği içinde Ankara’dan ayrılmaya başladılar
Son Osmanlı Meclis-i Mebusanı ilk toplantısını 12 Ocak 1920 Pazartesi yaptı. Bu meclise giren milletvekili sayısının 172 olmasına rağmen (bazı kaynaklarda 168 kişi olarak belirtilmektedir) ilk günkü açılış oturumuna sadece 72 milletvekili katılmış ve yemin etmişlerdi. En yaşlı üye sıfatıyla İlyas Efendi bu ilk günlerde Meclis’e başkanlık etmiştir. 22 Ocak 1920’de 25 milletvekilinin daha meclis çalışmalarına katılmasıyla çoğunluk sağlanmıştı. Ancak meclis çalışmalarını başlattığında millî teşkilatın amaç ve hedeflerine hizmet edecek bir Müdafaa-i Hukuk Grubu kurulamamıştır. Fakat mecliste bulunan Müdafaa-i Hukukçular, Rauf Bey’in başkanlığı altında “Felah-ı Vatan Grubu “adıyla bir grup kurdular.

 

Mecliste kurulan Felâh-ı Vatan grubu 22 Ocak 1920 günü yaptığı gizli grup toplantısında Ankara’da esasları belirlenerek, müsvedde metin olarak hazırlanan Mîsak-ı Millî metni okunmuştur. Mîsak-ı Millî metni çok az değişikliklerle Osmanlı Meclis-i Mebusanı’nın 28 Ocak 1920 günkü gizli toplantısında kabul edildi. Kabul edilen Misak-ı Millî metni 17 Şubat 1920’de Meclis-i Mebusan tarafından bütün yabancı parlamentolara ve basına bildirildi. 28 Ocak 1920’de kabul edilen Misâk-ı Millî’nin tam metni şöyledir: 
9.1. Misak-ı Milli
Aşağıda imzaları bulunan Osmanlı Millet Meclisi (Meclis-i Mebusan) üyeleri, Devletin istiklâlinin ve milletin geleceğinin haklı ve sürekli bir barışa kavuşmak için katlanabilecek fedakarlığın en fazlasını gösteren aşağıdaki ilkelere eksiksiz uyulmasıyla sağlanabileceğini ve bu ilkeler dışında sağlam bir Osmanlı saltanatı ve toplumunun varlığının sürdürülmesinin imkan dışı bulunduğunu kabul ederek, şunları onaylamışlardır: 
Madde 1. Osmanlı Devleti’nin özellikle Arap çoğunluğunun yerleşmiş olduğu, 30 Ekim 1918 günü imzalanan Mondros Mütarekesi’nin imzalandığı tarihte, düşman ordularının işgali altında bulunan memleketlerinin durumunun, ora halklarının serbestçe verecekleri oya göre belirlenmesi gerekir. Söz konusu Mütareke imzalandığı tarihte, Türk ve İslâm çoğunluğunun yerleşmiş olduğu kesimlerinin tamamı ister bir işgal ve ister bir hükümle olsun, birbirinden ayrılmaz bir bütündür. (Milli sınırlar içinde vatan bir bütündür, parçalanamaz hükmü)

Madde 2. Halkın oyu ile ana vatana katılmış bulunan üç sancakta (Elviye-i Selâse, Kars, Ardahan ve Batum ) gerekirse halkın oyuna yeniden başvurulmasını kabul ederiz.
Madde 3. Türkiye ile yapılacak barışa kadar ertelenen Batı Trakya’nın hukuki durumunun belirlenmesi de, halkının serbestçe vereceği oya göre olmalıdır.
Madde 4. İslâm halifeliğinin ve Yüce Saltanatın merkezi ve Osmanlı Hükümeti’nin başkenti olan İstanbul şehri ile Marmara Denizi’nin güvenliği her türlü tehlikeden uzak tutulmalıdır. Bu esas kabul edilmek şartıyla, Akdeniz ve Karadeniz Boğazlarının dünya ticaret ve ulaşımına açılması konusunda, bizimle birlikte, diğer bütün ilgili devletlerin oybirliği ile verecekleri karar geçerlidir.
Madde 5. İtilâf Devletleriyle düşmanları ve bazı ortakları arasında kararlaştırılmış olan anlaşma esasları çerçevesinde, azınlıkların hakları, komşu ülkelerdeki Müslüman halkında aynı haklardan yararlanması kaydıyla, tarafımızdan kabul ve temin edilecektir.
Madde 6. Millî ve iktisadî gelişmemize imkân bulunması ve daha çağdaş ve düzenli bir yönetimle işlerin yürütülmesini başarmak için, her devlet gibi, bizimde gelişmemizin şartlarının sağlanmasında, tamamıyla bağımsızlığa ve özgürlüğe kavuşmamız ana ilkesi varlık ve geleceğimizin temelidir. Bu nedenle siyasî, adlî ve malî gelişmemizi önleyici sınırlamalara (Kapitülasyonlara) karşıyız. Belirlenecek borçlarımızın ödenmesi şartları da bu ilkelere aykırı olmayacaktır.
9.2. Misak-ı Milli’nin Önemi: 
•	Misak-ı Milli ile milli ve bölünmez Türk vatanının sınırları çizilmiştir. 
•	Bağımsızlık yolunda önemli bir adım atılmıştır. 
•	Erzurum ve Sivas kongreleri kararları Mebusan Meclisi tarafından da kabul edilmiştir. 
•	Türk Ulusu bağımsızlık bilincine ulaşmıştır. 
•	Misak-ı Milli ile belirlenen sınırlar, Lozan Barış Antlaşması ve sonrasında bugünkü sınırlarımız oluşturulmuştur. 
•	Misak-ı Milli’nin kabul edilmesi ile İtilaf Devletleri İstanbul’u işgal etmiş ve Mebusan Meclisi basılmıştır (16 Mart 1920). 
•	Mebusan Meclisi’nin kapatılması TBMM’nin açılmasının zeminini hazırlamıştır.

10. İstanbul'un İşgali
Sivas Kongresi sonrası gelişmeler İngilizler başta olmak üzere itilaf devletlerini rahatsız ediyordu. Amasya Mülakatı ve ardından Mebusan Meclisinin açılması, üstelik bu meclisin Misak-ı Milli gibi bir antı kabul etmesi bardağı taşıran son damla olacaktır. İngilizler, Mustafa Kemal Paşa önderliğindeki Millî Mücadele Hareketi’nin giderek daha etkili hale gelmesinden rahatsızlık duyuyorlardı. Meclis’in açılmasıyla bu hareketin söneceğini, zayıflayacağını düşünseler de bu düşündükleri olmamıştı. Milli Mücadele hareketi meclise taşınmıştı. İşgalleri reddeden, bağımsızlığı hedefleyen bir kitle mecliste yer almaktaydı. Kontrolün ellerinden gittiğini düşünen İngilizler harekete geçecektir.
İşte Anadolu’daki Kuvay-ı Milliye birliklerinin Güney cephelerinde (Maraş’ta ve Adana civarlarında) Fransızlara ve Batı Cephesinde (Aydın’da) Yunanlılara karşı başarılar kazanması üzerine, İngilizleri, Türklere barış şartlarını zorla kabul ettirecek çareler aramaya itmiştir. Bu amaçla 5 Mart 1920’de Londra’da toplanan, Müttefikler Yüksek Konseyi İstanbul’daki İtilâf devletleri Yüksek Komiserlerinin İstanbul’un işgal edilmesi konusundaki tekliflerini görüştüler. İngiliz Dışişleri Bakanı ve bir Türk düşmanı olan Lord Curzon, İstanbul’daki İngiliz Yüksek Komiseri Amiral de Robeck’e gönderdiği 6 Mart 1920 tarihli telgrafında Yüksek Konseyin aldığı kararları bildirdi. Buna göre, İstanbul işgal edilecek, Türk Hükümeti’nden Anadolu’daki Millî Hareketi ve onun lideri olan Mustafa Kemal’i bertaraf etmesi istenecek, işgal barış antlaşmasının kabulü ve uygulanmasına kadar devam edecekti. İşgal için bulunan gerekçe de sözde Kilikya bölgesinde çok sayıda Ermeni’nin Türkler tarafından katledildiği şeklindeki uydurma haberlerdi. Nitekim 16 Mart 1920 ‘de İstanbul resmen işgal edildi.
İşgalden sonra yayınladıkları bildiride İngilizler: ”İşgalin geçici olduğunu; İtilâf Devletleri’nin niyetinin Saltanat makamının nüfuzunu kırmak değil aksine kuvvetlendirmek olduğunu, Anadolu’da isyan çıktığı veya azınlıklara karşı katliam yapıldığı takdirde İstanbul’un Türklerden alınacağını ve herkesin İstanbul’dan verilecek emirlere uyması gerektiğini” ilan ettiler. İngilizler işgalin tek sorumlusunun Anadolu’daki isyan hareketi olarak nitelendirdikleri Millî Mücadele Hareketi olduğunu belirterek Mustafa Kemal Paşa’yı güç duruma sokmak ve otoritesini kırmayı düşünmüşlerdi.
İstanbul’un resmen işgali yurt genelinde tepkiyle karşılandı. milli mücadeleye katılımlar arttı. İstanbul hükümetine dolayısıyla da saltanata olan güven iyice azalmaya başladı. Milli mücadelenin güçlenmesini istemeyen itilaf devletleri Osmanlı yönetimi üzerindeki baskıları artırdı. Şeyhülislam Dürrizade Efendiye milli mücadele aleyhinde fetvalar yayınlattırıldı. 


